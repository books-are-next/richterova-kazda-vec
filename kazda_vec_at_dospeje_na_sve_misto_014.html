<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="8/ Mystérium ateistických Vánoc">
    <meta name="apple-mobile-web-app-capable" content="yes">
    <title>8/ Mystérium ateistických Vánoc</title>
    <link rel="stylesheet" href="./style/style.min.css" media="screen" integrity="sha256-1cpg/RYkJEcZJuKsZ8cbs3M2r9kOplEXHcv5iqCbmLE=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Sylvie Richterová: Každá věc ať dospěje na své místo">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Každá věc ať dospěje na své místo">
    <meta property="og:title" content="Každá věc ať dospěje na své místo">
    <meta property="og:type" content="book">
    <meta property="og:book:author" content="Sylvie Richterová">
    <meta property="twitter:title" content="Sylvie Richterová: Každá věc ať dospěje na své místo">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./kazda_vec_at_dospeje_na_sve_misto_013.html">
    <link rel="next" href="./kazda_vec_at_dospeje_na_sve_misto_015.html">
    <meta name="nb-order" content="10">
    <link rel="self" href="kazda_vec_at_dospeje_na_sve_misto_014.html">
    <meta name="nb-identifier" content="richterova-kazda-vec-at-dospeje-na-sve-misto-0f9964a">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="4821" data-nb-chars="30627">
    <nav role="doc-toc">
      <ul class="plain section">
        <li><a href="kazda_vec_at_dospeje_na_sve_misto_005.html">Citát</a></li>
        <li><a href="kazda_vec_at_dospeje_na_sve_misto_006.html">Předznamenání</a></li>
        <li><a href="kazda_vec_at_dospeje_na_sve_misto_007.html">1/ Zpětné zrcátko</a></li>
        <li><a href="kazda_vec_at_dospeje_na_sve_misto_008.html">2/ Oheň na Hádech</a></li>
        <li><a href="kazda_vec_at_dospeje_na_sve_misto_009.html">3/ Nebe–peklo–ráj</a></li>
        <li><a href="kazda_vec_at_dospeje_na_sve_misto_010.html">4/ Všude můžeme být doma, ale nemusíme</a></li>
        <li><a href="kazda_vec_at_dospeje_na_sve_misto_011.html">5/ Pozdější pokus o&nbsp;domov</a></li>
        <li><a href="kazda_vec_at_dospeje_na_sve_misto_012.html">6/ Otcové</a></li>
        <li><a href="kazda_vec_at_dospeje_na_sve_misto_013.html">7/ Zimní krajiny duše</a></li>
        <li><a href="kazda_vec_at_dospeje_na_sve_misto_014.html">8/ Mystérium ateistických Vánoc</a></li>
        <li><a href="kazda_vec_at_dospeje_na_sve_misto_015.html">9/ Noční světla, denní přízraky</a></li>
        <li><a href="kazda_vec_at_dospeje_na_sve_misto_016.html">10/ Pokusy o&nbsp;ráj</a></li>
        <li><a href="kazda_vec_at_dospeje_na_sve_misto_017.html">11/ Pokusy o&nbsp;dobro&nbsp;– průhledy I</a></li>
        <li><a href="kazda_vec_at_dospeje_na_sve_misto_018.html">12/ Kvásek na Otesánka (Vánoce II)</a></li>
        <li><a href="kazda_vec_at_dospeje_na_sve_misto_019.html">13/ Tady nikdo nestřílí</a></li>
        <li><a href="kazda_vec_at_dospeje_na_sve_misto_020.html">14/ Vyhnání z&nbsp;ráje</a></li>
        <li><a href="kazda_vec_at_dospeje_na_sve_misto_021.html">15/ Říše mrtvých</a></li>
        <li><a href="kazda_vec_at_dospeje_na_sve_misto_022.html">16/ Nezralé ovoce poznání</a></li>
        <li><a href="kazda_vec_at_dospeje_na_sve_misto_023.html">17/ Rekonstrukce: dobro a&nbsp;zlo</a></li>
        <li><a href="kazda_vec_at_dospeje_na_sve_misto_024.html">18/ Pokusy o&nbsp;dobro&nbsp;– průhledy II</a></li>
        <li><a href="kazda_vec_at_dospeje_na_sve_misto_025.html">19/ Pokusy o&nbsp;krásu, pokusy o&nbsp;svobodu</a></li>
        <li><a href="kazda_vec_at_dospeje_na_sve_misto_026.html">20/ Odkud jdeš, kam nepřicházíš</a></li>
        <li><a href="kazda_vec_at_dospeje_na_sve_misto_027.html">21/ Pokusy o&nbsp;svědomí</a></li>
        <li><a href="kazda_vec_at_dospeje_na_sve_misto_028.html">22/ Do světa</a></li>
        <li><a href="kazda_vec_at_dospeje_na_sve_misto_029.html">23/ Chceme světlo</a></li>
        <li><a href="kazda_vec_at_dospeje_na_sve_misto_030.html">24/ Kde jsi byl</a></li>
        <li><a href="kazda_vec_at_dospeje_na_sve_misto_031.html">25/ Lucie</a></li>
        <li><a href="kazda_vec_at_dospeje_na_sve_misto_032.html">26/ Tanky</a></li>
        <li><a href="kazda_vec_at_dospeje_na_sve_misto_033.html">27/ Probuzení jako sen</a></li>
        <li><a href="kazda_vec_at_dospeje_na_sve_misto_034.html">28/ Státní tajemství</a></li>
        <li><a href="kazda_vec_at_dospeje_na_sve_misto_035.html">29/ Jak jsme žili nežili</a></li>
        <li><a href="kazda_vec_at_dospeje_na_sve_misto_036.html">30/ Ještě pořád jdeš a&nbsp;nepřicházíš</a></li>
        <li><a href="kazda_vec_at_dospeje_na_sve_misto_037.html">31/ Cesty zoufalství</a></li>
        <li><a href="kazda_vec_at_dospeje_na_sve_misto_038.html">32/ Vědecký ateismus</a></li>
        <li><a href="kazda_vec_at_dospeje_na_sve_misto_039.html">33/ Roma a&nbsp;amor</a></li>
        <li><a href="kazda_vec_at_dospeje_na_sve_misto_040.html">34/ Nevrátíš se dvakrát do stejného domu</a></li>
        <li><a href="kazda_vec_at_dospeje_na_sve_misto_041.html">35/ Prach předků</a></li>
        <li><a href="kazda_vec_at_dospeje_na_sve_misto_042.html">36/ Prach náš</a></li>
        <li><a href="kazda_vec_at_dospeje_na_sve_misto_043.html">37/ Co trvá a&nbsp;co zaniká</a></li>
        <li><a href="kazda_vec_at_dospeje_na_sve_misto_044.html">38/ Závěry</a></li>
        <li><a href="kazda_vec_at_dospeje_na_sve_misto_045.html">39/ Marie z&nbsp;hlediska duše</a></li>
        <li><a href="kazda_vec_at_dospeje_na_sve_misto_046.html">40/ Pokusy o&nbsp;návrat</a></li>
        <li><a href="kazda_vec_at_dospeje_na_sve_misto_047.html">41/ Mezi řekami</a></li>
        <li><a href="kazda_vec_at_dospeje_na_sve_misto_048.html">42/ Oheň a&nbsp;paměť</a></li>
        <li><a href="kazda_vec_at_dospeje_na_sve_misto_049.html">43/ Janův definitivní návrat</a></li>
        <li><a href="kazda_vec_at_dospeje_na_sve_misto_050.html">44/ Každá věc ať dospěje na své místo</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./kazda_vec_at_dospeje_na_sve_misto_013.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="31"><span class="idea" data-nb-ref-number="1" id="idea1" data-nb-words="4" data-nb-chars="31">8/ Mystérium ateistických Vánoc</span></h1>
        <section>
          <p class="chunk" data-nb-ref-number="2" data-nb-words="117" data-nb-chars="703"><span class="idea" data-nb-ref-number="2" id="idea2" data-nb-words="117" data-nb-chars="703">Ze&nbsp;střechy domu v&nbsp;Brně Králově Poli visí do&nbsp;dvora rampouchy a&nbsp;tajemně narůstají. Slunce na&nbsp;chvíli problesklo těžkými mraky. Na&nbsp;hebký koberec dopadají šikmé zimní paprsky a&nbsp;vyvolávají k&nbsp;životu barvy, které na&nbsp;něm dítě dosud nevidělo. To&nbsp;dítě je&nbsp;Jan. To&nbsp;dítě jsem já, vypravěč, který zná v&nbsp;hlavních obrysech budoucnost lidí, kteří se&nbsp;tu&nbsp;setkávají, včetně budoucnosti svojí. Minulost má&nbsp;krátkou i&nbsp;nekonečnou, v&nbsp;tuto chvíli mu&nbsp;nemůže být víc než sedm roků. Pan ředitel Jehlička už&nbsp;druhým rokem žije v&nbsp;Letovicích a&nbsp;ani na&nbsp;Vánoce se&nbsp;do&nbsp;svého domu nevrací. Předvánoční čas nepostupuje lineárně, soustřeďuje se&nbsp;v&nbsp;srdci dítěte. Je&nbsp;nabitý očekáváním, přestože dítě nic neví o&nbsp;náboženství a&nbsp;nezná ani slovo advent.</span></p>
          <p class="chunk" data-nb-ref-number="3" data-nb-words="145" data-nb-chars="870"><span class="idea" data-nb-ref-number="3" id="idea3" data-nb-words="145" data-nb-chars="870">Nový pohled na&nbsp;okno s&nbsp;rozhrnutou záclonou, mraky sestoupily ke&nbsp;střechám a&nbsp;zhnědly, padá z&nbsp;nich bílý sníh. Ticho vířících vloček vstupuje do&nbsp;pokoje a&nbsp;přináší s&nbsp;sebou slavnostní, objímavé šero. V&nbsp;bytě je&nbsp;ticho a&nbsp;dítě se&nbsp;z&nbsp;toho raduje v&nbsp;hloubi duše. Že&nbsp;svět, ve&nbsp;kterém dítě žije, existenci duše neuznává, se&nbsp;malého Jana ještě netýká. Vnímá vánoční kouzlo rodící se&nbsp;z&nbsp;tajemných, skrytých pramenů a&nbsp;zaplavující rozviklané chodníky a&nbsp;oprýskané omítky brněnského předměstí. Dokonce i&nbsp;muži, kteří budou na&nbsp;Hádech o&nbsp;pětatřicet let později pálit policejní archivy, se&nbsp;na&nbsp;Štědrý večer těší. I&nbsp;oni jsou v&nbsp;tuto chvíli malí kluci a&nbsp;pravděpodobně věří na&nbsp;Ježíška jako Jan. Na&nbsp;Ježíška je&nbsp;možné věřit bez ohledu na&nbsp;vyznání a&nbsp;politickou příslušnost, věřit v&nbsp;Krista je&nbsp;na&nbsp;vlastní nebezpečí, jak dobře ví&nbsp;Jan Zahradníček, který ve&nbsp;vězení na&nbsp;Mírově právě píše bolestně krásnou vánoční báseň.</span></p>
        </section>
        <section>
          <p class="chunk" data-nb-ref-number="4" data-nb-words="151" data-nb-chars="974"><span class="idea" data-nb-ref-number="4" id="idea4" data-nb-words="151" data-nb-chars="974">Průmyslová výroba adventních kalendářů se&nbsp;v&nbsp;západních zemích teprve rozbíhá, obrácená transsubstanciace Ježíška, jeho proměna v&nbsp;pilného rozdavače dárků a&nbsp;hybatele kapitalistické ekonomie však již probíhá světově pokrokově. I&nbsp;když na&nbsp;Východě jinak než na&nbsp;Západě. Večer prvního prosince vyrobil můj táta Josef Lazar těšící kalendář a&nbsp;uložil jej za&nbsp;okno, totiž na&nbsp;rám, doprostřed dvojitého okna. Mezi vnějším a&nbsp;vnitřním oknem se&nbsp;nachází mezera v&nbsp;prostoru a&nbsp;čase, která se&nbsp;do&nbsp;rána ochladí, ale&nbsp;– většinou&nbsp;– nezamrzne. A&nbsp;tak jsme s&nbsp;Martinem každého prosincového rána padesátých let otevřeli vnitřní okno a&nbsp;natáhli ruku do&nbsp;studeného meziprostoru, ve&nbsp;kterém se&nbsp;čas zviditelňoval. Na&nbsp;bílém rámu ležela chladná tužka, kterou jsme škrtli uplynulých čtyřiadvacet hodin. Josef nakreslil pro každý adventní den modrou svislou čárku, neděle vyznačovala čárka červená. Když nám hotový kalendář ukazoval, vyzařovalo z&nbsp;něho teplé světlo a&nbsp;bylo jasné, že&nbsp;i&nbsp;on se&nbsp;na&nbsp;Štědrý den těší jako kluk.</span></p>
          <p class="chunk" data-nb-ref-number="5" data-nb-words="58" data-nb-chars="371"><span class="idea" data-nb-ref-number="5" id="idea5" data-nb-words="58" data-nb-chars="371">Ubývání času slibovalo naplnění času. Škrtnutím dne vznikl křížek. V&nbsp;každodenním běhu bylo pro všechny životně důležité, aby alespoň jeden den, jeden večer v&nbsp;roce byl štědrý. Aby byl slavnostní a&nbsp;z&nbsp;času vystupoval. Aby to&nbsp;byl den, který má&nbsp;zaručený smysl. Josef ho&nbsp;do&nbsp;vánočního kalendáře zakresloval jako kostru jehličnatého stromku, poslední křížek jsme dělali na&nbsp;špici.</span></p>
          <p class="chunk" data-nb-ref-number="6" data-nb-words="25" data-nb-chars="169"><span class="idea" data-nb-ref-number="6" id="idea6" data-nb-words="25" data-nb-chars="169">Vánoce: kouzelné, hebké, stříbrné, melodické, sněžné, mrazivé a&nbsp;voňavé ateistické Vánoce, od&nbsp;kterých se&nbsp;rodinné vzpomínky odvíjejí a&nbsp;bez kterých by&nbsp;se&nbsp;neměly kam vracet.</span></p>
        </section>
        <section>
          <p class="chunk" data-nb-ref-number="7" data-nb-words="116" data-nb-chars="802"><span class="idea" data-nb-ref-number="7" id="idea7" data-nb-words="116" data-nb-chars="802">Komunismus Vánoce nezrušil, ale pozřel. Urval je&nbsp;pro sebe a&nbsp;vpravil do&nbsp;těla společnosti pomocí dlouhých a&nbsp;složitých příprav. K&nbsp;důstojnému oslavení Vánoc bylo nutné opatřit řadu věcí, které nebyly k&nbsp;dostání. Čím důležitější věci, tím nepřístupnější, čím nepřístupnější, tím důležitější, i&nbsp;když samy o&nbsp;sobě nic neznamenají. Pomeranče, kokosová moučka, kakao, šlehačka, toaletní papír, mandarinky, dámské vložky, čerstvě uříznutý rovný smrček: kromě dámských vložek jsou to&nbsp;věci snadno postradatelné. Kouzlo působilo, že&nbsp;všichni sháněli stejné předměty, že&nbsp;všichni doma pekli stejné cukroví a&nbsp;smažili stejné kapry. Jen smrčky si&nbsp;volili různé velikosti. Vynakládali jsme na&nbsp;přípravy obrovské úsilí a&nbsp;probouzeli přitom atavistické pudy z&nbsp;dob, kdy člověk musel dobývat živobytí vlastní silou a&nbsp;vlastním umem.</span></p>
          <p class="chunk" data-nb-ref-number="8" data-nb-words="70" data-nb-chars="410"><span class="idea" data-nb-ref-number="8" id="idea8" data-nb-words="70" data-nb-chars="410">Té&nbsp;zimy jsme doma měli strom do&nbsp;stropu. Smrk se&nbsp;zdobil třiadvacátého večer, do&nbsp;toho dne jsme ho&nbsp;chovali na&nbsp;balkoně, aby předčasně neuschl, protože byl podříznutý, nikoliv s&nbsp;kořeny v&nbsp;květináči. Kdo neměl balkon, věšel provazem stažený strom z&nbsp;okna, hlavou, totiž špicí, dolů. Rituály žijí v&nbsp;duchu času a&nbsp;zapisují se&nbsp;do&nbsp;paměti nesmazatelně. Čtu obrazy doby a&nbsp;snažím se&nbsp;pochopit, jaká to&nbsp;byla víra, co&nbsp;je&nbsp;tvořila.</span></p>
          <p class="chunk" data-nb-ref-number="9" data-nb-words="88" data-nb-chars="538"><span class="idea" data-nb-ref-number="9" id="idea9" data-nb-words="88" data-nb-chars="538">V&nbsp;padesátých letech byla cesta ke&nbsp;Štědrému večeru ledová, tmavá a&nbsp;tvrdá. Sběratelský pud vyváděl ženy i&nbsp;muže z&nbsp;domů do&nbsp;front na&nbsp;pomeranče v&nbsp;plískanici i&nbsp;za krutých mrazů. Pomeranče přicházely do&nbsp;naší země z&nbsp;nedohledné dálky, z&nbsp;jižních zemí, které jsem si&nbsp;nepředstavoval podle filmů, ale podle barvy a&nbsp;vůně těch zázračných sluncí. Barva a&nbsp;vůně pronikají do&nbsp;nitra, i&nbsp;hmatový vjem proniká a&nbsp;dlouhé trpělivé očekávání slunce je&nbsp;přípravou na&nbsp;obřad. Protože pomeranče byly přece vzácní poslové světla na&nbsp;potemnělé zemi v&nbsp;nejkratších dnech roku.</span></p>
          <p class="chunk" data-nb-ref-number="10" data-nb-words="47" data-nb-chars="315"><span class="idea" data-nb-ref-number="10" id="idea10" data-nb-words="47" data-nb-chars="315">Jejich příchod se&nbsp;poznal podle dlouhé řady trpělivě čekajících postav zachumlaných v&nbsp;těžkých zimnících. V&nbsp;padesátých letech, i&nbsp;začátkem šedesátých, měl každý právo koupit jedno kilo transcendentně vonících zlatých plodů. Aby se&nbsp;na&nbsp;všechny dostalo aspoň pár dílků, aby nikdo nechyběl u&nbsp;vánoční proměny hmoty v&nbsp;ducha.</span></p>
          <p class="chunk" data-nb-ref-number="11" data-nb-words="68" data-nb-chars="450"><span class="idea" data-nb-ref-number="11" id="idea11" data-nb-words="68" data-nb-chars="450">U&nbsp;nás se&nbsp;pomeranče dělily na&nbsp;nestejné díly: dva větší pro děti, jeden dva dílky pro tatínka, jeden dva pro maminku. Babička Anežka tvrdila, že&nbsp;ona má&nbsp;raději kůru než šťavnatou dužinu. Zbylou oloupanou pomerančovou kůru Josef důmyslně promačkával nad ústředním topením, aby byla vůně. Když byl nákup obzvlášť úspěšný, měli jsme i&nbsp;mandarinky a&nbsp;mandarinkovou vůni. Babička Jarmila vyráběla z&nbsp;nesnězených a&nbsp;nevymačkaných pomerančových kůr kůry kandované.</span></p>
        </section>
        <section>
          <p class="chunk" data-nb-ref-number="12" data-nb-words="132" data-nb-chars="838"><span class="idea" data-nb-ref-number="12" id="idea12" data-nb-words="132" data-nb-chars="838">Slavnosti nevyhnutelně předcházela oběť. Krev tekla v&nbsp;kuchyni a&nbsp;byla studená&nbsp;– rybí. Obětními zvířaty byli kapři, kteří v&nbsp;tuhých mrazech žádali v&nbsp;oplátku za&nbsp;svoji oběť oběti lidské. Lidé, kteří se&nbsp;jich chtěli zmocnit, museli podstoupit zkoušku mrazem a&nbsp;vydržet několik hodin ve&nbsp;frontě, která se&nbsp;vlnila kolem obrovských kádí na&nbsp;ulici před řeznictvím. Babička Anežka byla Josefova matka a&nbsp;na eleganci si&nbsp;na&nbsp;rozdíl od&nbsp;Jarmily nikdy moc nepotrpěla. K&nbsp;činu sebeobětování přistupovala dobrovolně a&nbsp;za celou rodinu. Balila se&nbsp;na&nbsp;to&nbsp;do&nbsp;vlněné houně, do&nbsp;rozšlapaných širokých kožených bot si&nbsp;vkládala noviny, na&nbsp;ruce navlékla napřed prstové rukavice, na&nbsp;ně&nbsp;ještě palčáky. Pak se&nbsp;kolébavě vydala zasněženou ulicí dolů po&nbsp;Husitské k&nbsp;Palackého třídě. Ryby se&nbsp;prodávaly před tou masnou, kde po&nbsp;válce vylepili pomlouvačné plakáty proti panu Jehličkovi.</span></p>
          <p class="chunk" data-nb-ref-number="13" data-nb-words="110" data-nb-chars="769"><span class="idea" data-nb-ref-number="13" id="idea13" data-nb-words="110" data-nb-chars="769">Kádě s&nbsp;kapry přetékají ledovou, u&nbsp;hladiny lehce zamrzající vodou. Muži a&nbsp;ženy ve&nbsp;špinavých bílých zástěrách s&nbsp;rukama dokrvava červenýma a&nbsp;šupinatě popraskanýma loví naběradlem upevněným na&nbsp;dlouhé tyči slizké a&nbsp;mrskající se&nbsp;obětní tvory, vhazují je&nbsp;do&nbsp;síťovek. Neforemné lidské bytosti soustředěně balancují na&nbsp;zledovatělém chodníku: tělo trpí zimou, duše úzkostí, že&nbsp;zásoby kaprů dojdou dřív, než člověk přijde na&nbsp;řadu. Nohy zebou v&nbsp;nedostatečné obuvi, srdce nenávidí narušitele pořádku, který se&nbsp;pokusil předběhnout. Před potenciálním vetřelcem se&nbsp;zdánlivě apatický houf čekajících rázem semkne v&nbsp;nelítostnou bojovou jednotku. Tady si&nbsp;nikdo nedovolí vybočit, uhnout, poodejít ani si&nbsp;postesknout. Natož zaplakat. Utrpení jako drápek, kterým se&nbsp;chytáme touženého štěstí.</span></p>
          <p class="chunk" data-nb-ref-number="14" data-nb-words="62" data-nb-chars="383"><span class="idea" data-nb-ref-number="14" id="idea14" data-nb-words="62" data-nb-chars="383">Při pohledu na&nbsp;méně zkoušeného a&nbsp;zkroušeného bližního zakoušejí těžce zkoušení a&nbsp;zkroušení divou zuřivost. Zuby cosi drtí v&nbsp;prázdné dutině ústní, dokud slova nezačnou vylétat nad hlavy jako hladoví krkavci. Když na&nbsp;sebe ženské krákaly kvůli místu ve&nbsp;frontě, pokoušela se&nbsp;babička Anežka v&nbsp;duchu modlit. Byla v&nbsp;naší rodině jediná neateistka a&nbsp;nechávala si&nbsp;to&nbsp;pro sebe nenápadně a&nbsp;tiše.</span></p>
          <p class="chunk" data-nb-ref-number="15" data-nb-words="143" data-nb-chars="884"><span class="idea" data-nb-ref-number="15" id="idea15" data-nb-words="143" data-nb-chars="884">Toho dne se&nbsp;k&nbsp;frontě obezřetně přidružila nápadná, skoro elegantní žena, aby se&nbsp;zeptala prodavačů, jestli se&nbsp;na&nbsp;ni&nbsp;po&nbsp;hodině čekání na&nbsp;mraze bezpečně dostane jeden kapřík. Nebo dva kapříci? Mít jistotu! Nad tou troufalostí užasla celá fronta, i&nbsp;babička Anežka. Fronta dotaz jednomyslně zhodnotila jako provokaci. Copak si&nbsp;někdo může myslet, že&nbsp;fronty na&nbsp;kapry jsou vyzpytatelné? Ta&nbsp;ženská byla nějak moc pěkně oblečená. A&nbsp;dokonce byla nalíčená! A&nbsp;pak jí&nbsp;neměla být zima! U&nbsp;prodavače sklidila pohrdavé posuňky. I&nbsp;slova: „To se&nbsp;paní neví, na&nbsp;koho vyjde a&nbsp;na koho ne,“ vyjel jízlivě. Nebo moudře? Sadisticky? I&nbsp;prodavači byli nevyzpytatelní. I&nbsp;oni trpěli mrazem a&nbsp;možná ze&nbsp;všech nejvíc. Museli vydržet na&nbsp;chodníku před řeznictvím celý den. Kupující k&nbsp;nim vztahovali v&nbsp;horlivé úkloně rozpažené ruce se&nbsp;síťovkami roztaženými do&nbsp;šířky jako rybářské sítě a&nbsp;s&nbsp;hlavou skloněnou skoro poníženě.</span></p>
          <p class="chunk" data-nb-ref-number="16" data-nb-words="58" data-nb-chars="324"><span class="idea" data-nb-ref-number="16" id="idea16" data-nb-words="58" data-nb-chars="324">Prodavač mrskl kaprem na&nbsp;váhu a&nbsp;odtud bleskově do&nbsp;nastavené tašky. Cenu vyhlásil na&nbsp;ten ráz, jako by&nbsp;ji&nbsp;znal už&nbsp;předem. Řezníci věděli, že&nbsp;stačí šidit na&nbsp;váze, aby se&nbsp;vánoční kapři proměňovali v&nbsp;těžké prachy. A&nbsp;také šidili. V&nbsp;roce 1953 byl jistý řezník za&nbsp;podvody s&nbsp;vážením masa odsouzen k&nbsp;smrti. Trest oběšením byl vykonán.</span></p>
          <p class="chunk" data-nb-ref-number="17" data-nb-words="23" data-nb-chars="131"><span class="idea" data-nb-ref-number="17" id="idea17" data-nb-words="23" data-nb-chars="131">Z&nbsp;čeho jsme se&nbsp;mohli čistě radovat, byla bílá jiskrná pokrývka čerstvého sněhu. Pod sněhem je&nbsp;země jiná, než když je&nbsp;holá, nekrytá.</span></p>
        </section>
        <section>
          <p class="chunk" data-nb-ref-number="18" data-nb-words="131" data-nb-chars="838"><span class="idea" data-nb-ref-number="18" id="idea18" data-nb-words="131" data-nb-chars="838">Na&nbsp;téma zabíjení vánočních kaprů bylo od&nbsp;roku 1950 do&nbsp;pádu Berlínské zdi v&nbsp;roce 1989 sepsáno na&nbsp;tisíce humoristických fejetonů, školních slohových úkolů a&nbsp;lyrických vzpomínek. Z&nbsp;vylovených rybníků a&nbsp;z&nbsp;ledových kádí před masnami pronikali kapři do&nbsp;rovnoprávných domácností pracujícího lidu, komunistických funkcionářů, milicionářů i&nbsp;lidových soudců, kteří netušili, že&nbsp;ryba je&nbsp;symbolem prvních křesťanů. Kapr je&nbsp;levný, tučný&nbsp;– a&nbsp;o&nbsp;Vánocích se&nbsp;jí&nbsp;smažený. Je&nbsp;hladší a&nbsp;oblejší než ryba svatého Petra žijící v&nbsp;Tiberiadském, biblicky Genezaretském jezeře. Ryba svatého Petra je&nbsp;plná bodlin a&nbsp;kostí. Babička Anežka to&nbsp;tušila. Nenosila si&nbsp;na&nbsp;kapry síťovku jako ostatní, měla černou kabelu z&nbsp;předválečné koženky, hlubokou a&nbsp;pevnou. Přinesla v&nbsp;ní domů dva kapry i&nbsp;s&nbsp;trochou vody. Noviny, které si&nbsp;vytahala z&nbsp;galoší, byly napůl zmrzlé, napůl vlhké.</span></p>
          <p class="chunk" data-nb-ref-number="19" data-nb-words="122" data-nb-chars="792"><span class="idea" data-nb-ref-number="19" id="idea19" data-nb-words="122" data-nb-chars="792">První den pobytu v&nbsp;domácnosti svých budoucích katů a&nbsp;pojídačů kormidlovali kapři energicky ocasem a&nbsp;mávali ploutvemi. Druhého dne začali v&nbsp;životních projevech ochabovat, ačkoliv jsme na&nbsp;ně&nbsp;pouš­těli studenou vodu prudkou sprchou. Koupelnu prostupovalo velké tajemství: jsou to&nbsp;jikrnáči, nebo mlíčňáci? V&nbsp;předvečer Štědrého večera je&nbsp;matka jednoho po&nbsp;druhém vylovila, zabalila do&nbsp;utěrky jako dítě do&nbsp;plenky a&nbsp;něžně položila na&nbsp;velké dřevěné prkno na&nbsp;kuchyňském stole. Chopila se&nbsp;masivní paličky s&nbsp;kovovým násadcem a&nbsp;rozmáchla. Primitivní nervová soustava kapra zůstává v&nbsp;chodu několik minut po&nbsp;odříznutí hlavy a&nbsp;dokáže přimět ke&nbsp;skoku i&nbsp;ve strouhance obalené porce připravené ke&nbsp;smažení. S&nbsp;pádem komunismu ochabl masový chov ryb doma ve&nbsp;vaně, ale i&nbsp;nová doba skýtá možnost koupit kapra živého.</span></p>
        </section>
        <section>
          <p class="chunk" data-nb-ref-number="20" data-nb-words="261" data-nb-chars="1682"><span class="idea" data-nb-ref-number="20" id="idea20" data-nb-words="261" data-nb-chars="1682">Jeden velký politický proces v&nbsp;Praze skončil jedenácti rozsudky smrti. Popravy byly tajně vykonány roku 1952 ve&nbsp;vězení na&nbsp;Pankráci v&nbsp;adventním čase. V&nbsp;jedenadvacátém století k&nbsp;tomu historik poznamenává, že&nbsp;to&nbsp;bylo na&nbsp;Stalinovu žádost. Obětaví, zimou se&nbsp;choulící nakupující ale o&nbsp;popravách ještě nic nevědí. Nebo nemluví. Kremace se&nbsp;bude konat v&nbsp;lednu 1953. A&nbsp;zatímco kat pankrácké věznice v&nbsp;doprovodu ředitele a&nbsp;lékaře vysype popel z&nbsp;popravených v&nbsp;noci na&nbsp;zmrzlý asfalt, aby ještě před rozedněním zmizely všechny stopy pod pneumatikami projíždějících aut, budou lidé shrabovat sníh z&nbsp;chodníků. Modrorůžový, kouzelný soumrak se&nbsp;malému Janovi zapíše do&nbsp;paměti a&nbsp;splyne s&nbsp;vířivě letícími vločkami sněhu všech zimních podvečerů, kdy nic nevěděl o&nbsp;Kristýnčině rodině ani o&nbsp;básníkovi ve&nbsp;vězení ani o&nbsp;jiném utrpení. Představuji si&nbsp;démona režírujícího materialistický advent. Když v&nbsp;pozdějších, blahobytnějších dobách zmizely fronty, pomeranče posvátnou funkci ztratily. Ne&nbsp;hmota v&nbsp;ducha, nýbrž duch ve&nbsp;hmotu byl proměněn. Před Vánoci 1989 démon pustil kořist. Vytáhl z&nbsp;ní drápy, očistil je&nbsp;od&nbsp;krve a&nbsp;čekal, až&nbsp;se&nbsp;organismus zbavený jeho síly rozpadne. Trvalo to&nbsp;krátce, systém se&nbsp;slavně zhroutil sám do&nbsp;sebe. Pomeranče na&nbsp;pultech už&nbsp;nechyběly, dávno kvůli nim lidé nemuseli mrznout na&nbsp;ulici před krámem, kde byly jinak k&nbsp;dostání jen brambory a&nbsp;mrkev olepená hlínou. V&nbsp;rychle rostoucích supermarketech se&nbsp;kupily citrusové plody, jejichž kůra byla napuštěna postřiky, regulátory dozrávání a&nbsp;konzervanty a&nbsp;byla nepoživatelná, i&nbsp;vonět přestala. Démon se&nbsp;nastěhoval do&nbsp;ní. I&nbsp;jinam. Dávno už&nbsp;nežije babička Jarmila a&nbsp;nikdo jiný už&nbsp;nemá čas ani trpělivost dělat se&nbsp;s&nbsp;kandováním citrusových kůrek.</span></p>
        </section>
        <section>
          <p class="chunk" data-nb-ref-number="21" data-nb-words="238" data-nb-chars="1533"><span class="idea" data-nb-ref-number="21" id="idea21" data-nb-words="238" data-nb-chars="1533">Vztah příčiny a&nbsp;následku není vždycky zřejmý. Zaměřuji pohled na&nbsp;začátek šedesátých let. Marii je&nbsp;dvanáct v&nbsp;roce 1965 a&nbsp;vůně Vánoc se&nbsp;jí&nbsp;také nesmazatelně zapisuje do&nbsp;čichové paměti. Sněhový poprašek bíle vyzdobil zahrádku, atmosféra Vánoc je&nbsp;tentokrát Na&nbsp;Vinici obzvlášť slavnostní. Marie se&nbsp;raduje, i&nbsp;její sestra se&nbsp;raduje, tajný útěk ze&nbsp;šťastné vlasti, který má&nbsp;Jaromír už&nbsp;dopodrobna promyšlený, v&nbsp;jejich světě dosud neexistuje. Jaromír před večeří s&nbsp;rozpačitým úsměvem vytáhne ze&nbsp;skříně tmavou hedvábnou kravatu, kterou jinak nosí jen na&nbsp;večeře se&nbsp;zahraničními kolegy a&nbsp;na pohřby. Babičky navlečené v&nbsp;decentně květovaných, tmavších hedvábných šatech vroucně zpívají. Jedna má&nbsp;vlasy platinově bílé a&nbsp;naondulované, druhá tmavě šedé a&nbsp;v&nbsp;drdolu. Kdyby v&nbsp;tu chvíli vstoupil fízl, hned by&nbsp;pochopil, že&nbsp;se&nbsp;tu&nbsp;děje něco podezřelého. Elegantně oblečené babičky zpívají cvičeným sopránem koledu Adama Michny z&nbsp;Otradovic <em>Chtíc, aby spal, tak zpívala synáčkovi</em>. A&nbsp;taky <em>Svatá noc</em>, <em>Heilige Nacht</em>. Jaromír a&nbsp;Alžběta s&nbsp;bolestí myslí na&nbsp;to, že&nbsp;babičky za&nbsp;půl roku navždycky opustí. I&nbsp;vnučky z&nbsp;jejich života odvezou, a&nbsp;až zemřou, ani na&nbsp;pohřeb jim nepůjdou. Státní bezpečnost už&nbsp;ostatně dostala nějaké udání, domovní prohlídka se&nbsp;však bude konat až&nbsp;začátkem ledna. Tohoto kouzelného vánočního, sněhově čistého a&nbsp;milosrdně bílého večera o&nbsp;prohlídce ví&nbsp;jen náčelník StB. (Odnesou si&nbsp;Jaromírův psací stroj, studijní poznámky a&nbsp;krabici s&nbsp;korespondencí.) Jaromír si&nbsp;samozřejmě uvědomuje, že&nbsp;nenadálá návštěva by&nbsp;mohla být nebezpečná i&nbsp;o&nbsp;Štědrém večeru.</span></p>
          <p class="chunk" data-nb-ref-number="22" data-nb-words="192" data-nb-chars="1212"><span class="idea" data-nb-ref-number="22" id="idea22" data-nb-words="192" data-nb-chars="1212">A&nbsp;zvonek opravdu zazvonil, lekli se&nbsp;všichni. Byt ztichl, Jaromír tiše zavřel dveře do&nbsp;vánočně vyzdobeného obýváku a&nbsp;rázně otevřel venkovní dveře. Ve&nbsp;spoře osvětlené chodbě rozpoznal souseda, kterého manželka poslala pro trochu strouhanky na&nbsp;smažení kapra. Sousedům došla strouhanka, oznámil s&nbsp;úlevou. Věra vyběhla z&nbsp;pokoje pro zbytek strouhanky a&nbsp;děda polohlasně poznamenal: „Jen aby.“ I&nbsp;dědečka Svatopluka Jaromír s&nbsp;Alžbětou v&nbsp;duchu opouštějí navždycky. Když za&nbsp;sousedem zaklaply dveře, sedá si&nbsp;Mariina sestra Sofie ke&nbsp;klavíru a&nbsp;hraje zpaměti několik vět z&nbsp;Händelova oratoria nebo z&nbsp;vánoční mše. Jaromír, Alžběta, děda Svatopluk a&nbsp;obě babičky s&nbsp;vážnou tváří naslouchají. Působením vánočního kouzla melodie prozrazuje, co&nbsp;koho čeká v&nbsp;blízké i&nbsp;daleké budoucnosti. Jaromírův otec Svatopluk pobrukuje do&nbsp;noty, je&nbsp;mu&nbsp;jasné, že&nbsp;prožívá poslední Vánoce s&nbsp;dětmi a&nbsp;vnučkami a&nbsp;že za&nbsp;několik měsíců zůstane s&nbsp;oběma elegantními babičkami sám, v&nbsp;nějakém krušném domově důchodců. Když Sofie dohrála, vyšel Svatopluk na&nbsp;balkon, podíval se&nbsp;k&nbsp;nebi a&nbsp;tiše se&nbsp;rozesmál, jako by&nbsp;mu&nbsp;život nekončil, jako by&nbsp;právě začínal. Druhý dědeček chybí už&nbsp;od&nbsp;války, jedna svíčka hoří za&nbsp;jeho duši, ve&nbsp;kterou ani v&nbsp;této rodině nikdo moc nevěří.</span></p>
        </section>
        <section>
          <p class="chunk" data-nb-ref-number="23" data-nb-words="124" data-nb-chars="772"><span class="idea" data-nb-ref-number="23" id="idea23" data-nb-words="124" data-nb-chars="772">V&nbsp;adventním čase téhož roku peče Kristýnka s&nbsp;babičkou perníky a&nbsp;na stromek věší jablíčka, pečená kolečka na&nbsp;niti a&nbsp;ořechy zabalené do&nbsp;staniolu, podle starobylých zvyklostí. Jsou to&nbsp;prosté, milé zvyky, a&nbsp;jak uvidíme dál, váží si&nbsp;jich i&nbsp;pionýrský vedoucí Velemír, protože jsou lidové, snad až&nbsp;na&nbsp;ten staniol. Kristýnka slaví Vánoce s&nbsp;babičkou, s&nbsp;bratry a&nbsp;maminkou Lýdií, kterou za&nbsp;tím účelem každý rok propouštějí na&nbsp;tři dny z&nbsp;blázince. Pro Lýdii, které všichni říkají Lidka, má&nbsp;Anna ve&nbsp;skříni sváteční šaty; snacha je&nbsp;ve&nbsp;Starých Dvorech nosívala do&nbsp;kostela. Anna se&nbsp;trochu obává, aby ji&nbsp;ty&nbsp;venkovské kostelní šatičky nevrátily příliš živě do&nbsp;minulosti a&nbsp;nebezpečně nerozrušily, takže její snacha nakonec sedí pod stromečkem navlečená v&nbsp;čistých, dobře vyžehlených teplákách.</span></p>
        </section>
        <section>
          <p class="chunk" data-nb-ref-number="24" data-nb-words="96" data-nb-chars="618"><span class="idea" data-nb-ref-number="24" id="idea24" data-nb-words="96" data-nb-chars="618">Dívám se&nbsp;nazpět v&nbsp;čase na&nbsp;Kristýnku, na&nbsp;Janovu rodinu, na&nbsp;přátele jeho rodičů, na&nbsp;rodiny jeho spolužáků, na&nbsp;Lucii a&nbsp;ostatní sousedy v&nbsp;naší ulici: Štědré večery se&nbsp;navracejí a&nbsp;navzájem prostupují, až&nbsp;se&nbsp;z&nbsp;nich vyloupne celkový obraz. K&nbsp;dokonalosti byl vánoční rituál přiveden v&nbsp;půli šedesátých let díky jednotnému, celostátně synchronizovanému štědrovečernímu dojetí. Dojetí nastávalo ve&nbsp;chvíli, kdy se&nbsp;zraky všech (skoro všech) svorně a&nbsp;nadšeně obrátily k&nbsp;jednomu jistému předmětu. Tím předmětem byl vánoční stromek. Třpytil se, a&nbsp;když na&nbsp;něm večer hořely svíčky a&nbsp;prskaly prskavky, všichni řekli „Ách“. Skoro všichni.</span></p>
          <p class="chunk" data-nb-ref-number="25" data-nb-words="92" data-nb-chars="664"><span class="idea" data-nb-ref-number="25" id="idea25" data-nb-words="92" data-nb-chars="664">Mít doma jedli bylo znamením privilegovanosti, tajné nebo zjevné. Smrk ve&nbsp;vytopených bytech opadával rychleji než jedle, jeho umírání provázela líbezná vůně. Svíčky plály skutečným ohněm. Díky civilizačnímu zpoždění východního bloku mohly svíčky plápolat a&nbsp;stromy voňavě umírat každé Vánoce až&nbsp;do&nbsp;pádu Berlínské zdi. (V&nbsp;některých domácnostech se&nbsp;vyšší stupeň technického potupení Svaté noci prosadil už&nbsp;v&nbsp;letech sedmdesátých.) Na&nbsp;sklonku dvacátého století vytlačily elektrické žárovky živý oheň nadobro. Po&nbsp;pádu komunismu psali spisovatelé nostalgicky o&nbsp;frontách na&nbsp;čisté, voňavé pomeranče ještě nejmíň dvacet let, démon materialismu mezitím obsazoval nové pozice.</span></p>
        </section>
        <section>
          <p class="chunk" data-nb-ref-number="26" data-nb-words="127" data-nb-chars="789"><span class="idea" data-nb-ref-number="26" id="idea26" data-nb-words="127" data-nb-chars="789">Z&nbsp;obětovaných kaprů se&nbsp;k&nbsp;večeři po&nbsp;čtyřicet let vařila rybí polévka s&nbsp;osmaženými houskovými kostkami. Plavaly v&nbsp;ní jikry nebo mlíčí. Ke&nbsp;smaženému kaprovi musí být bramborový salát s&nbsp;majonézou, k&nbsp;Vánocům patří i&nbsp;zavařený celer. A&nbsp;tak dál, a&nbsp;tak dál, až&nbsp;po&nbsp;vánoční cukroví. Ateistické Vánoce vyžadují přísné dodržování rituálu, mnohem přísnější než křesťanské. Kdyby chyběly křehké slané tyčky s&nbsp;kmínem k&nbsp;rybí polívce, nebylo by&nbsp;to&nbsp;to&nbsp;ono, opakovala matka Věra po&nbsp;své matce Jarmile, když dvacátého třetího v&nbsp;jednu hodinu v&nbsp;noci vytahovala z&nbsp;trouby poslední plech. Jeden druhého jsme hlídali, aby žádná zvyklost nedošla poskvrnění, a&nbsp;všichni dohromady jsme hlídali babičku Anežku, která měla ten zlozvyk vázat si&nbsp;na&nbsp;slavnostní šaty zástěru, odbíhat do&nbsp;kuchyně a&nbsp;umývat nádobí ještě ten večer.</span></p>
        </section>
        <section>
          <p class="chunk" data-nb-ref-number="27" data-nb-words="130" data-nb-chars="852"><span class="idea" data-nb-ref-number="27" id="idea27" data-nb-words="130" data-nb-chars="852">Od&nbsp;rána až&nbsp;do&nbsp;večeře Štědrého večera jsme nic nejedli, půst sloužil k&nbsp;tomu, abychom na&nbsp;stěně uviděli zlaté prasátko. A&nbsp;taky abychom sedali k&nbsp;jídlu s&nbsp;pořádnou chutí. Smysluplnost všech těchto věcí byla mimo jakoukoliv otázku. I&nbsp;mimo dobro a&nbsp;zlo byla, jako součást vyššího a&nbsp;nepoznatelného smyslu. Podobně jako zatýkání, vyvlastňování majetku a&nbsp;měnová reforma, jež udělala z&nbsp;lidí přes noc chudáky. A&nbsp;jako mráz, který kreslil na&nbsp;okna fantastické hvězdice. Nebo jako otisky dětských představ o&nbsp;andělských křídlech, které v&nbsp;parku zanechávala Kristýnka se&nbsp;svými bratry. Nedovedl jsem rozlišit věci důležité od&nbsp;nedůležitých. Také jsem věřil matce, která mi&nbsp;prozradila, že&nbsp;víra v&nbsp;Boha je&nbsp;znamením vědecké a&nbsp;obecně intelektuální zaostalosti. Josef mi&nbsp;zas vysvětlil, že&nbsp;náboženství nepotřebujeme, protože žijeme na&nbsp;lépe a&nbsp;rozumněji uspořádané polovině zeměkoule.</span></p>
          <p class="chunk" data-nb-ref-number="28" data-nb-words="224" data-nb-chars="1460"><span class="idea" data-nb-ref-number="28" id="idea28" data-nb-words="224" data-nb-chars="1460">Čtyřiadvacátého prosince, v&nbsp;pět večer, se&nbsp;schylovalo k&nbsp;našemu rodinnému „Ách“. Slavnostně jsme se&nbsp;k&nbsp;tomu oblékli, seskupili v&nbsp;předsíni před dveře obýváku a&nbsp;tajili dech, kdy zazní zlatý zvonek. Přes skleněné, avšak neprůhledné dveře jsme viděli, že&nbsp;se&nbsp;kolem stromku rozžíhají světélka a&nbsp;pak že&nbsp;se&nbsp;kolem rozlétají světelné jiskry prskavek. Zacinkání přišlo vzápětí, matka sáhla na&nbsp;kliku a&nbsp;dokořán otevřela, abychom spořádaně, pomalu a&nbsp;podle předem stanoveného pořádku vstoupili ve&nbsp;svatyni, jíž se&nbsp;toho večera stal obývák. Světla režíroval Josef zpoza záclony. Proto s&nbsp;námi nestál v&nbsp;předsíni. I&nbsp;zvoneček rozkýval on. Matka Věra, Martin, babičky Jarmila a&nbsp;Anežka. Ferdu si&nbsp;sotva pamatuji. Čtvrt století jsme dodržovali stále stejné „Ách“, jen hlasy dospívaly, stárly nebo se&nbsp;navždy ztrácely. Svíčky hořely jasným plamínkem, z&nbsp;prskavek vyletovaly žhavé hvězdičky a&nbsp;čarovně se&nbsp;zrcadlily ve&nbsp;skleněných ozdobách na&nbsp;zelených větvích. Pravidelně opakovaný rituál probouzí v&nbsp;duši sílu. Naše „Ách“ tu&nbsp;sílu každý Štědrý večer naplňovalo novou radostí. Tma v&nbsp;koutech pokoje měla narůžovělou barvu. Nadechli jsme se&nbsp;všichni, jako bychom byli domluveni. „Ách.“ Jen babička Anežka své nadšení nečasovala dokonale, dokonce se&nbsp;trochu opozdila, jako by&nbsp;čekala na&nbsp;něco jiného, než co&nbsp;mohla naše dokonalá štědrovečerní režie poskytnout. Babiček s&nbsp;léty ubývalo, Jan jednoho dne odešel a&nbsp;na Vánoce se&nbsp;nevrátil. S&nbsp;rodiči zůstal jen Martin. Tří lidí je&nbsp;na&nbsp;„Ách“ málo. To&nbsp;však předbíhám.</span></p>
        </section>
        <section>
          <p class="chunk" data-nb-ref-number="29" data-nb-words="218" data-nb-chars="1350"><span class="idea" data-nb-ref-number="29" id="idea29" data-nb-words="218" data-nb-chars="1350">V&nbsp;krabici s&nbsp;vánočními ozdobami, kterou otec v&nbsp;adventním čase snesl z&nbsp;půdy, byly kromě barevných skleněných koulí, zlatých řetězů, postříbřených šišek a&nbsp;klipsů na&nbsp;voskové svíčky taky zlomky dvou nebo tří různých odložených betlémů: zasněžené chaloupky i&nbsp;zelené palmy, realistická kráva s&nbsp;oslíkem a&nbsp;svítící anděl. Dohromady to&nbsp;nedávalo žádný smysl a&nbsp;nikdo se&nbsp;o&nbsp;smysl ani nepokoušel. Bylo dost práce s&nbsp;nákupy, uklízením, pečením cukroví a&nbsp;sháněním dárků. Martinovi bylo líto těch předmětů, že&nbsp;se&nbsp;za&nbsp;celý rok nedostanou z&nbsp;krabice na&nbsp;světlo, ani na&nbsp;ten jediný posvátný den. Bral je&nbsp;do&nbsp;ruky, prohlížel ze&nbsp;všech stran a&nbsp;představoval si, odkud k&nbsp;nám přicházejí. Postavíme si&nbsp;betlém v&nbsp;dětském pokoji, když v&nbsp;obýváku nemůže být, navrhl. Byl to&nbsp;krásný nápad. V&nbsp;našem betlémě byly tři madony, dva Josefové, jedno velké děťátko ručně vyřezávané ze&nbsp;dřeva podle nějakého barokního vzoru a&nbsp;jedno sádrové, pestře lakované. Jedna stříbrná kometa zářila na&nbsp;chlévě, druhá, zlatá, nad hlavami tří králů, kteří byli čtyři, jako Tři mušketýři. Kromě oveček se&nbsp;v&nbsp;našem betlémě pásly i&nbsp;kozičky, a&nbsp;dokonce jeden vlk, který se&nbsp;sem zatoulal z&nbsp;nějaké jiné sestavy. Znázorňoval nejspíš slova proroka: „Až se&nbsp;vlk bude s&nbsp;beránkem pást.“ Na&nbsp;náš betlém se&nbsp;přišli podívat tatínkovi a&nbsp;maminčini přátelé a&nbsp;radostně užasli. Nejbouřlivěji se&nbsp;smál pan Karafiát, kterého jsme měli nejraději.</span></p>
          <p class="chunk" data-nb-ref-number="30" data-nb-words="201" data-nb-chars="1250"><span class="idea" data-nb-ref-number="30" id="idea30" data-nb-words="201" data-nb-chars="1250">Babička Anežka si&nbsp;náš betlém také podrobně prohlédla, ale nesmála se. Zatřásly se&nbsp;jí&nbsp;brýle na&nbsp;nose, nebo se&nbsp;možná zatřásl nos, na&nbsp;kterém měla trochu rozšířené póry a&nbsp;několik krátkých černých chloupků. Ráno na&nbsp;Štědrý den prohlásila, že&nbsp;jde koupit ještě jmelí a&nbsp;že máme s&nbsp;Martinem jít s&nbsp;ní. Tvrdila, že&nbsp;jmelí určitě dostaneme v&nbsp;jakémsi malém květinářství dole na&nbsp;rohu u&nbsp;Mojmírova náměstí. Když jsme až&nbsp;na&nbsp;Mojmírák sešli, vzala nás beze slova za&nbsp;ruce a&nbsp;dovedla ke&nbsp;kostelu. Byl výjimečně otevřený. Vešli jsme a&nbsp;spatřili, že&nbsp;v&nbsp;rohu, totiž v&nbsp;boční kapli, stojí velký betlém, celý, nezlomkovitý a&nbsp;nenásobený, s&nbsp;jedním jediným Jezulátkem, s&nbsp;pastýři, ovečkami, sněhem, potůčkem a&nbsp;jednou jedinou svatou rodinou. I&nbsp;kometa byla jedna, jen andělů nad nimi viselo větší množství, než kolik jsme jich měli v&nbsp;dětském pokoji, a&nbsp;byli vyzbrojení zlatými trubkami. Betlém zaplavovala teplá růžovofialová záře a&nbsp;vzduch kolem něho se&nbsp;chvěl jemně jako babiččiny okuláry. Babička mlčela, nic nevysvětlila, našemu němému údivu jen tiše sdělila: „Kristus se&nbsp;narodil.“ S&nbsp;hlavním přízvukem na&nbsp;předponě na-. Když si&nbsp;myslela, že&nbsp;se&nbsp;nikdo nedívá, vsunula do&nbsp;kasičky před oltářem bankovku. Ano, Vánoce u&nbsp;nás byly trojjediné: veřejně marxistické, rodinně pohanské a&nbsp;tajně křesťanské.</span></p>
          <p class="chunk" data-nb-ref-number="31" data-nb-words="82" data-nb-chars="529"><span class="idea" data-nb-ref-number="31" id="idea31" data-nb-words="82" data-nb-chars="529">Trojjedinost těch Vánoc mi&nbsp;přišla k&nbsp;smíchu o&nbsp;mnoho let později; to&nbsp;už&nbsp;tatínek s&nbsp;maminkou nežili, natož babičky. Martin se&nbsp;v&nbsp;pětadvaceti dal tajně pokřtít. Ach ano, Vánoce v&nbsp;dobách komunismu měly větší sílu než všechny komunistické svátky dohromady, než rudé prapory, dělové salvy a&nbsp;plamenné projevy, kterými komunistický svatý rok nešetřil. Tisíce transparentů rozmístěných po&nbsp;celé zemi dvacet let marně vyzývalo proletáře všech zemí, aby se&nbsp;spojili, a&nbsp;největší spojení, kterého jsem byl svědkem, bylo to&nbsp;společné úsilí o&nbsp;Vánoce.</span></p>
        </section>
        <section>
          <p class="chunk" data-nb-ref-number="32" data-nb-words="110" data-nb-chars="721"><span class="idea" data-nb-ref-number="32" id="idea32" data-nb-words="110" data-nb-chars="721">Když „Ách“ doznělo, zanotovali jsme <em>Půjdem spolu do&nbsp;Betléma, duj daj duj daj duj daj da</em>… Prskavky mezitím dohořely, Josef uhasil svíčky speciálním zhášedlem a&nbsp;duchovní část obřadu byla u&nbsp;konce. Následovala žranice. Rodinná žranice, která byla součástí žranice masové, celostátní masové žranice konané v&nbsp;soukromí. I&nbsp;k&nbsp;té se&nbsp;jednomyslně upírala pozornost nové, v&nbsp;šedesátých letech už&nbsp;skoro beztřídní společnosti. Začátek hostiny se&nbsp;ustálil na&nbsp;době mezi pátou a&nbsp;sedmou hodinou večerní. V&nbsp;některých rodinách se&nbsp;večeřelo před rozbalováním dárků, jinde po&nbsp;něm. V&nbsp;tomto ohledu byla každá rodina úplně svobodná. Historicky vzato, byla od&nbsp;konce války do&nbsp;konce osmdesátých let vánoční večeře rok od&nbsp;roku bohatší a&nbsp;nestravitelnější.</span></p>
          <p class="chunk" data-nb-ref-number="33" data-nb-words="112" data-nb-chars="711"><span class="idea" data-nb-ref-number="33" id="idea33" data-nb-words="112" data-nb-chars="711">Dokonalá vánoční večeře byla potenciálně nekonečná. Nepsané pravidlo znělo: mít pořád na&nbsp;dosah ruky něco do&nbsp;huby. U&nbsp;sousedů Vraných bylo zvykem chovat na&nbsp;jídelním stole slavnostní bílý (damaškový, předválečný) ubrus až&nbsp;do&nbsp;Nového roku. Uprostřed stolu se&nbsp;tyčila váza se&nbsp;zeleným i&nbsp;pozlaceným jmelím, mísa cukroví byla vrchovatá a&nbsp;po každé návštěvě ji&nbsp;Luciina maminka znovu doplňovala, takže cukroví nikdy neubývalo. Jako kdysi dávno na&nbsp;břehu galilejských vod neubývalo chlebů a&nbsp;ryb. Nepochybovali jsme o&nbsp;tom, že&nbsp;naše cukroví je&nbsp;lepší než nějaké chleby nebo ryby z&nbsp;jezera. Nejlepší ryba na&nbsp;světě je&nbsp;kapr, říkával Josef povzbudivě. Mně moc nechutná, já&nbsp;ho&nbsp;snesu akorát tak jednou do&nbsp;roka, odpovídala přejedeně Věra.</span></p>
          <p class="chunk" data-nb-ref-number="34" data-nb-words="82" data-nb-chars="522"><span class="idea" data-nb-ref-number="34" id="idea34" data-nb-words="82" data-nb-chars="522">Před půlnocí Josef už&nbsp;jenom hekal a&nbsp;kouřil, babičky mlčky umývaly talíře v&nbsp;kuchyni, matka si&nbsp;četla v&nbsp;románu, který dostala pod stromeček. Martin usnul v&nbsp;křesle nad svou knížkou a&nbsp;já se&nbsp;pokoušel ještě louskat ořechy, půlit jablka, vylupovat buráky, chroustat zbytky slaných tyčinek a&nbsp;ochutnávat cukroví. Přestože mi&nbsp;bylo zle. Byl jsem houževnatý a&nbsp;celou bytostí toužil po&nbsp;naplnění. Ztěžklé břicho zjišťovalo, že&nbsp;žranice nacpe, a&nbsp;přece nenaplní. Mystérium plnosti a&nbsp;prázdnoty se&nbsp;po&nbsp;půlnoci obracelo v&nbsp;těžký, neklidný spánek.</span></p>
        </section>
        <section>
          <p class="chunk" data-nb-ref-number="35" data-nb-words="221" data-nb-chars="1347"><span class="idea" data-nb-ref-number="35" id="idea35" data-nb-words="221" data-nb-chars="1347">Zázrak se&nbsp;však dostavil hned nazítří, neboť jídla neubývalo a&nbsp;všichni mohli v&nbsp;poledne po&nbsp;chuti zas jíst. Vždyť se&nbsp;na&nbsp;přípravách podílela socialistická společnost. To&nbsp;jsme se&nbsp;dozvěděli z&nbsp;rádia, že&nbsp;naše společnost je&nbsp;už&nbsp;socialistická, i&nbsp;školní rozhlas vysílal po&nbsp;celý týden tu&nbsp;epochální novinku. Julius Nerudík, ředitel socialistické dvanáctiletky, na&nbsp;kterou jsme s&nbsp;Martinem chodili, ji&nbsp;po&nbsp;celý týden, den co&nbsp;den slavnostně komentoval a&nbsp;pouštěl k&nbsp;ní pořád tu&nbsp;stejnou chraptivou desku, která zvěstovala celé školní budově: <em>z&nbsp;národů ač&nbsp;jsme různých, jedno přání teď v&nbsp;nás bude žít</em>. Učitelé zvedali obočí, kroutili rty a&nbsp;pokyvovali hlavou na&nbsp;znamení, že&nbsp;je&nbsp;to&nbsp;dobrá zvěst. Propojila se&nbsp;mi&nbsp;s&nbsp;cestou do&nbsp;Betléma, <em>duj daj duj daj duj daj dá</em>, protože dobro se&nbsp;zákonitě propojuje s&nbsp;dobrem, alespoň v&nbsp;dětských, totiž teď už&nbsp;spíš pubertě vystavených duších. Nebesa byla podle učitelů fyziky, zeměpisu a&nbsp;občanské výchovy striktně prázdná. I&nbsp;podle matky Věry. Na&nbsp;otázku, co&nbsp;je&nbsp;v&nbsp;nebi, odpovídal otec Josef váhavěji než maminka, vcelku však potvrdil, že&nbsp;nebesa jsou prázdná, víc než prázdná: intergalaktické vzdálenosti nejsou nic než pustota, obývá je&nbsp;nic tak obrovské, že&nbsp;si&nbsp;je&nbsp;ani nedovedeme představit. Optimisticky však dodal, že&nbsp;možná neuplyne moc času, a&nbsp;bude se&nbsp;létat na&nbsp;prázdniny na&nbsp;Měsíc. To&nbsp;mi&nbsp;připadalo ohromné. Ráj na&nbsp;zemi si&nbsp;svá nebesa pilně tvořil.</span></p>
          <p class="chunk" data-nb-ref-number="36" data-nb-words="248" data-nb-chars="1599"><span class="idea" data-nb-ref-number="36" id="idea36" data-nb-words="248" data-nb-chars="1599">Jurij Gagarin se&nbsp;líbil hlavně ženám středního věku. Má&nbsp;jméno, které se&nbsp;dá&nbsp;vyslovit ve&nbsp;všech jazycích a&nbsp;je fotogenický, dodala důvtipně Věra, zapamatují si&nbsp;ho&nbsp;na&nbsp;celém světě. Ve&nbsp;stejnou dobu jedna mladá žena v&nbsp;kosmonautském skafandru, ale pro historii bezejmenná, zoufale volala přidušeným hlasem: „Mně žarko, mně žarko.“ Volala zoufale, celou svoji věčnost. A&nbsp;byla to&nbsp;věčnost strašlivě dlouhá pro člověka, který má&nbsp;umřít upečený. A&nbsp;přitom strašně krátká pro bytost, kterou nečekají žádná nebesa. O&nbsp;které se&nbsp;nikdo nemá vůbec nic dozvědět. Vesmír byl šíleně pustý, nikdo té&nbsp;ženě nepomohl z&nbsp;vesmírného korábu, kterému přestalo fungovat chlazení nebo řízení nebo se&nbsp;vzňaly motory a&nbsp;shořel o&nbsp;něco dřív, než Gagarin slavně obletěl zemi. Nebo o&nbsp;něco později? Nikdo ji&nbsp;nevyslyšel, nikdo ji&nbsp;neuctil, nikdo nepohřbil. Kdyby se&nbsp;byla její výprava podařila, byla by&nbsp;jezdila po&nbsp;světě jako Gagarin, ale protože shořela, nesměla nám kazit radost z&nbsp;našich socialistických prázdných nebes. Ani na&nbsp;ně&nbsp;vrhat černý stín před nebesy kapitalistickými. Navždycky, na&nbsp;věčné časy měla zmizet v&nbsp;nekonečném pustém vesmíru i&nbsp;se svou třicetiletou minulostí hezké, tvrdě vycvičené sovětské kosmonautky. Neboť království temna ke&nbsp;svému kralování potřebuje zapomnění. „Mně žarko, mně žarko.“ Hlas ženy, která ví, že&nbsp;jí&nbsp;nikdo nepomůže, ale věří, že&nbsp;ji&nbsp;někdo uslyší. Dostihl nás o&nbsp;čtvrt století později, když jsme se&nbsp;s&nbsp;Marií v&nbsp;bytě nad jezerem jedné noci zaposlouchali do&nbsp;rozhlasového pořadu o&nbsp;známých i&nbsp;smlčených katastrofách spojených s&nbsp;dobýváním vesmíru. Na&nbsp;nějaké americké základně nahráli volání umírající na&nbsp;magnetofonový pásek.</span></p>
          <p class="chunk" data-nb-ref-number="37" data-nb-words="130" data-nb-chars="773"><span class="idea" data-nb-ref-number="37" id="idea37" data-nb-words="130" data-nb-chars="773">(Vracím se&nbsp;k&nbsp;té děsivé věci po&nbsp;dvaceti letech: podle ruských pramenů dostupných začátkem dvacátého prvního století žádný kosmonaut ve&nbsp;vesmíru nezahynul. Všichni, kdo přišli o&nbsp;život v&nbsp;rámci sovětského dobývání vesmíru, přišli o&nbsp;život během výcviku. Nikdy se&nbsp;nedozvíme, jestli je&nbsp;to&nbsp;pravda. A&nbsp;proč by&nbsp;měli lhát? Ptá se&nbsp;Benjamin, protože my&nbsp;s&nbsp;Marií a&nbsp;priori nevěříme a&nbsp;jdeme raději pod povrch slov: No&nbsp;proto, aby jim slavné prvenství v&nbsp;dobývání vesmíru žádný mrtvý nezastínil&nbsp;– a&nbsp;taky žádná mrtvá. Je&nbsp;to&nbsp;divné, že&nbsp;při výcviku se&nbsp;umíralo na&nbsp;Bajkonuru a&nbsp;na tragédie v&nbsp;letu se&nbsp;specializovali Američané, soudí Benjamin. Je&nbsp;to&nbsp;divné, a&nbsp;nikdy se&nbsp;nedozvíme, jestli ta&nbsp;nešťastná žena v&nbsp;nějaké raketě opravdu uhořela. Jak málo srdcí ji&nbsp;v&nbsp;té strašné smrti provázelo, jestli byla tajná.)</span></p>
        </section>
        <section>
          <p class="chunk" data-nb-ref-number="38" data-nb-words="176" data-nb-chars="1108"><span class="idea" data-nb-ref-number="38" id="idea38" data-nb-words="176" data-nb-chars="1108">Jednoho adventu přivlekl otec domů stromek, který sám uřízl v&nbsp;lese. Přesněji v&nbsp;jakémsi mlází, které se&nbsp;na&nbsp;jaře beztak bude muset prořezat, jak s&nbsp;jistotou odborníka prohlásil. Vybral jsem ho, protože neměl dost místa, aby dál rostl, vysvětloval mně a&nbsp;bratrovi jakoby omluvně. Cestou z&nbsp;lesa ho&nbsp;nepříjemně zdrželi policajti, protože stromek byl kradený a&nbsp;ke všemu ještě převážený na&nbsp;střeše auta. Pracně Josef dokazoval, že&nbsp;mu&nbsp;strom daroval známý lesní. Propustili ho, až&nbsp;když se&nbsp;prokázal stranickou legitimací a&nbsp;nějakou bumážkou o&nbsp;tom, že&nbsp;pracuje jako rostlinolékař. Fytopatolog. Nebyl to&nbsp;nejkrásnější stromek, jaký jsme kdy měli, zato byl největší. Zabral skoro polovinu místnosti a&nbsp;zahradil přístup k&nbsp;jedné straně stolu, takže jsme se&nbsp;s&nbsp;Martinem museli ke&nbsp;svým místům u&nbsp;vánoční tabule plazit pod stolem. Možná jsme nemuseli, dělali jsme to&nbsp;však rádi, aby Věra měla proč protestovat. Kradený strom sahal ozdobenou špicí až&nbsp;ke&nbsp;stropu, ale do&nbsp;dokonalého svátku jako by&nbsp;vnesl nějakou chybu. Nebo pravdu? Kvůli tomu předimenzovanému smrčku jsem začal ztrácet jistotu, že&nbsp;svět, ve&nbsp;kterém žiji, je&nbsp;nejlepší na&nbsp;světě.</span></p>
          <p class="chunk" data-nb-ref-number="39" data-nb-words="87" data-nb-chars="543"><span class="idea" data-nb-ref-number="39" id="idea39" data-nb-words="87" data-nb-chars="543">Dalším rokem se&nbsp;vánoční symbol začal zmenšovat, musel stát na&nbsp;krabici, potom na&nbsp;dvou krabicích, pak na&nbsp;servírovacím stolku. Až&nbsp;byl docela maličký, jako do&nbsp;květináče, a&nbsp;vešel se&nbsp;na&nbsp;jídelní stůl. To&nbsp;už&nbsp;celá jedna strana stolu zela prázdnotou po&nbsp;babičkách. Josef dávno stromky nekradl, ani stranickou legitimaci už&nbsp;neměl, ani fytopatologa už&nbsp;nedělal, protože ho&nbsp;vyhodili z&nbsp;práce za&nbsp;to, že&nbsp;nesouhlasil s&nbsp;vojenskou okupací Československa. Přesto jsme říkali pořád dál, věrně, jen rok od&nbsp;roku trochu smutněji: „Ách.“ Dokud jsem sám neodešel do&nbsp;Říma.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./kazda_vec_at_dospeje_na_sve_misto_015.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>
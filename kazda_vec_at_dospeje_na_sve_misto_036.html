<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="30/ Ještě pořád jdeš a&nbsp;nepřicházíš">
    <meta name="apple-mobile-web-app-capable" content="yes">
    <title>30/ Ještě pořád jdeš a&nbsp;nepřicházíš</title>
    <link rel="stylesheet" href="./style/style.min.css" media="screen" integrity="sha256-hlOuHd4yugRueb5cpVodghEy067q0Ot3cOXJsjA0yro=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Sylvie Richterová: Každá věc ať dospěje na své místo">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Každá věc ať dospěje na své místo">
    <meta property="og:title" content="Každá věc ať dospěje na své místo">
    <meta property="og:type" content="book">
    <meta property="og:book:author" content="Sylvie Richterová">
    <meta property="twitter:title" content="Sylvie Richterová: Každá věc ať dospěje na své místo">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./kazda_vec_at_dospeje_na_sve_misto_035.html">
    <link rel="next" href="./kazda_vec_at_dospeje_na_sve_misto_037.html">
    <meta name="nb-order" content="32">
    <link rel="self" href="kazda_vec_at_dospeje_na_sve_misto_036.html">
    <meta name="nb-identifier" content="richterova-kazda-vec-at-dospeje-na-sve-misto-6244cbc">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="4553" data-nb-chars="27731">
    <nav role="doc-toc">
      <ul class="plain section">
        <li><a href="kazda_vec_at_dospeje_na_sve_misto_005.html">Citát</a></li>
        <li><a href="kazda_vec_at_dospeje_na_sve_misto_006.html">Předznamenání</a></li>
        <li><a href="kazda_vec_at_dospeje_na_sve_misto_007.html">1/ Zpětné zrcátko</a></li>
        <li><a href="kazda_vec_at_dospeje_na_sve_misto_008.html">2/ Oheň na Hádech</a></li>
        <li><a href="kazda_vec_at_dospeje_na_sve_misto_009.html">3/ Nebe–peklo–ráj</a></li>
        <li><a href="kazda_vec_at_dospeje_na_sve_misto_010.html">4/ Všude můžeme být doma, ale nemusíme</a></li>
        <li><a href="kazda_vec_at_dospeje_na_sve_misto_011.html">5/ Pozdější pokus o&nbsp;domov</a></li>
        <li><a href="kazda_vec_at_dospeje_na_sve_misto_012.html">6/ Otcové</a></li>
        <li><a href="kazda_vec_at_dospeje_na_sve_misto_013.html">7/ Zimní krajiny duše</a></li>
        <li><a href="kazda_vec_at_dospeje_na_sve_misto_014.html">8/ Mystérium ateistických Vánoc</a></li>
        <li><a href="kazda_vec_at_dospeje_na_sve_misto_015.html">9/ Noční světla, denní přízraky</a></li>
        <li><a href="kazda_vec_at_dospeje_na_sve_misto_016.html">10/ Pokusy o&nbsp;ráj</a></li>
        <li><a href="kazda_vec_at_dospeje_na_sve_misto_017.html">11/ Pokusy o&nbsp;dobro&nbsp;– průhledy I</a></li>
        <li><a href="kazda_vec_at_dospeje_na_sve_misto_018.html">12/ Kvásek na Otesánka (Vánoce II)</a></li>
        <li><a href="kazda_vec_at_dospeje_na_sve_misto_019.html">13/ Tady nikdo nestřílí</a></li>
        <li><a href="kazda_vec_at_dospeje_na_sve_misto_020.html">14/ Vyhnání z&nbsp;ráje</a></li>
        <li><a href="kazda_vec_at_dospeje_na_sve_misto_021.html">15/ Říše mrtvých</a></li>
        <li><a href="kazda_vec_at_dospeje_na_sve_misto_022.html">16/ Nezralé ovoce poznání</a></li>
        <li><a href="kazda_vec_at_dospeje_na_sve_misto_023.html">17/ Rekonstrukce: dobro a&nbsp;zlo</a></li>
        <li><a href="kazda_vec_at_dospeje_na_sve_misto_024.html">18/ Pokusy o&nbsp;dobro&nbsp;– průhledy II</a></li>
        <li><a href="kazda_vec_at_dospeje_na_sve_misto_025.html">19/ Pokusy o&nbsp;krásu, pokusy o&nbsp;svobodu</a></li>
        <li><a href="kazda_vec_at_dospeje_na_sve_misto_026.html">20/ Odkud jdeš, kam nepřicházíš</a></li>
        <li><a href="kazda_vec_at_dospeje_na_sve_misto_027.html">21/ Pokusy o&nbsp;svědomí</a></li>
        <li><a href="kazda_vec_at_dospeje_na_sve_misto_028.html">22/ Do světa</a></li>
        <li><a href="kazda_vec_at_dospeje_na_sve_misto_029.html">23/ Chceme světlo</a></li>
        <li><a href="kazda_vec_at_dospeje_na_sve_misto_030.html">24/ Kde jsi byl</a></li>
        <li><a href="kazda_vec_at_dospeje_na_sve_misto_031.html">25/ Lucie</a></li>
        <li><a href="kazda_vec_at_dospeje_na_sve_misto_032.html">26/ Tanky</a></li>
        <li><a href="kazda_vec_at_dospeje_na_sve_misto_033.html">27/ Probuzení jako sen</a></li>
        <li><a href="kazda_vec_at_dospeje_na_sve_misto_034.html">28/ Státní tajemství</a></li>
        <li><a href="kazda_vec_at_dospeje_na_sve_misto_035.html">29/ Jak jsme žili nežili</a></li>
        <li><a href="kazda_vec_at_dospeje_na_sve_misto_036.html">30/ Ještě pořád jdeš a&nbsp;nepřicházíš</a></li>
        <li><a href="kazda_vec_at_dospeje_na_sve_misto_037.html">31/ Cesty zoufalství</a></li>
        <li><a href="kazda_vec_at_dospeje_na_sve_misto_038.html">32/ Vědecký ateismus</a></li>
        <li><a href="kazda_vec_at_dospeje_na_sve_misto_039.html">33/ Roma a&nbsp;amor</a></li>
        <li><a href="kazda_vec_at_dospeje_na_sve_misto_040.html">34/ Nevrátíš se dvakrát do stejného domu</a></li>
        <li><a href="kazda_vec_at_dospeje_na_sve_misto_041.html">35/ Prach předků</a></li>
        <li><a href="kazda_vec_at_dospeje_na_sve_misto_042.html">36/ Prach náš</a></li>
        <li><a href="kazda_vec_at_dospeje_na_sve_misto_043.html">37/ Co trvá a&nbsp;co zaniká</a></li>
        <li><a href="kazda_vec_at_dospeje_na_sve_misto_044.html">38/ Závěry</a></li>
        <li><a href="kazda_vec_at_dospeje_na_sve_misto_045.html">39/ Marie z&nbsp;hlediska duše</a></li>
        <li><a href="kazda_vec_at_dospeje_na_sve_misto_046.html">40/ Pokusy o&nbsp;návrat</a></li>
        <li><a href="kazda_vec_at_dospeje_na_sve_misto_047.html">41/ Mezi řekami</a></li>
        <li><a href="kazda_vec_at_dospeje_na_sve_misto_048.html">42/ Oheň a&nbsp;paměť</a></li>
        <li><a href="kazda_vec_at_dospeje_na_sve_misto_049.html">43/ Janův definitivní návrat</a></li>
        <li><a href="kazda_vec_at_dospeje_na_sve_misto_050.html">44/ Každá věc ať dospěje na své místo</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./kazda_vec_at_dospeje_na_sve_misto_035.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="6" data-nb-chars="34"><span class="idea" data-nb-ref-number="1" id="idea1" data-nb-words="6" data-nb-chars="34">30/ Ještě pořád jdeš a&nbsp;nepřicházíš</span></h1>
        <section>
          <p class="chunk" data-nb-ref-number="2" data-nb-words="118" data-nb-chars="725"><span class="idea" data-nb-ref-number="2" id="idea2" data-nb-words="118" data-nb-chars="725">Poprvé přijela Marie do&nbsp;Prahy, protože si&nbsp;to&nbsp;předsevzala v&nbsp;den, kdy Rudé brigády zavraždily Alda Mora. Doufala, že&nbsp;najde zprávy o&nbsp;svém otci Jaromírovi. Do&nbsp;kapsy samozřejmým pohybem vsunula italský pas na&nbsp;jméno Maria Kral. „S&nbsp;tím jménem by&nbsp;ses mohla narodit kdekoliv, ale místo narození je&nbsp;navždycky Praha a&nbsp;to v&nbsp;pase stojí černé na&nbsp;bílém,“ poučuje Sofie. „Kdybys byla v&nbsp;nebezpečí, utíkej na&nbsp;italskou ambasádu a&nbsp;zůstaň tam, dokud nebudeš mít zaručenou cestu zpátky.“ Marie si&nbsp;pod slovem nebezpečí nepředstavila nic konkrétního, Sofie ostatně také ne, přesto jí&nbsp;ale bylo jasné, že&nbsp;musí být nanejvýš obezřetná a&nbsp;dodržovat přísně konspirační pravidla. Například, že&nbsp;po&nbsp;telefonu nesmí říct, odkud přichází a&nbsp;kam jde. Ani co&nbsp;hledá.</span></p>
          <p class="chunk" data-nb-ref-number="3" data-nb-words="31" data-nb-chars="178"><span class="idea" data-nb-ref-number="3" id="idea3" data-nb-words="31" data-nb-chars="178">Klepe však a&nbsp;věří, že&nbsp;jí&nbsp;bude otevřeno. Zvoní na&nbsp;zvonek. Sou­střeďuje se, aby nevyslovila žádné jméno, až&nbsp;se&nbsp;před ní&nbsp;dveře otevřou. Ani kdyby ji&nbsp;pozvali dál, neřekne žádné jméno.</span></p>
          <p class="chunk" data-nb-ref-number="4" data-nb-words="191" data-nb-chars="1113"><span class="idea" data-nb-ref-number="4" id="idea4" data-nb-words="191" data-nb-chars="1113">Dveře se&nbsp;otevírají, Marie se&nbsp;lehce uklání a&nbsp;šeptá: „Dobrý den!“ V&nbsp;ruce drží papír ze&nbsp;školního sešitu, na&nbsp;kterém je&nbsp;napsáno: Jsem Marie Králová, dcera inženýra Krále, a&nbsp;přála bych si&nbsp;s&nbsp;vámi v&nbsp;klidu promluvit. Nastavuje oznámení před oči úhlednému postaršímu pánovi v&nbsp;džínách a&nbsp;volném vlněném svetru neurčité barvy. Pán mrkne na&nbsp;papír, pak jeho pohled sklouzne přes Marii dozadu, šikmo dál do&nbsp;tmavé chodby, jako by&nbsp;za&nbsp;ní&nbsp;někdo stál. Marie se&nbsp;ohlédne, ale nestojí za&nbsp;ní&nbsp;nikdo. „Co chcete?“ mumlá pán. Písmena na&nbsp;cedulce jsou velká, tiskací. Marie myslela na&nbsp;to, aby tatínkovi kolegové nemuseli hledat brýle, až&nbsp;se&nbsp;jim přijde představit. Aby se&nbsp;pro ně&nbsp;nemuseli vracet do&nbsp;bytu, aby neupadli do&nbsp;rozpaků. Marie pánovi podsouvá svůj pečlivý nápis, pán ucukne, ale očima přece o&nbsp;černá písmena na&nbsp;bílé stránce zavadí. Na&nbsp;nose brýle už&nbsp;má, ale světlo v&nbsp;chodbě je&nbsp;slabé. Oči pána těkavé. A&nbsp;dveře bytu už&nbsp;zase zavřené. Marie hledí na&nbsp;měděnou destičku vedle zvonku, je&nbsp;na&nbsp;ní&nbsp;opravdu vyražené jméno, které měl Jaromír v&nbsp;hlavním adresáři a&nbsp;v&nbsp;několika zápisnících. Papír ze&nbsp;školního sešitu skládá a&nbsp;schovává do&nbsp;těsné kapsy kalhot.</span></p>
        </section>
        <section>
          <p class="chunk" data-nb-ref-number="5" data-nb-words="81" data-nb-chars="503"><span class="idea" data-nb-ref-number="5" id="idea5" data-nb-words="81" data-nb-chars="503">„Jmenuji se&nbsp;Plaváček, posílá mě&nbsp;pan Král, ale ne&nbsp;proto, abyste mě&nbsp;bez meškání probodli,“ říká Marie studené chodbě. Pohádku o&nbsp;Plaváčkovi jí&nbsp;kdysi vyprávěl Jaromír. Možná byl Jaromír sám Plaváček, kterému sudička přisoudila, že&nbsp;potká mnohá nebezpečenství, a&nbsp;který se&nbsp;má&nbsp;stát Králem. Jaromír se&nbsp;jmenuje Král, pohádka se&nbsp;vyplnila kdysi dávno, tady se&nbsp;jedná o&nbsp;nové pokračování. Místo sudičky posílá osud na&nbsp;jeho záchranu Marii, která se&nbsp;vydala do&nbsp;světa, aby ho&nbsp;našla a&nbsp;přivedla domů smutné královně Alžbětě.</span></p>
          <p class="chunk" data-nb-ref-number="6" data-nb-words="81" data-nb-chars="507"><span class="idea" data-nb-ref-number="6" id="idea6" data-nb-words="81" data-nb-chars="507">Marie nejde hlubokým lesem, jde málo zalidněným, málo osvětleným městem, ale úzko je&nbsp;jí, jako by&nbsp;zabloudila v&nbsp;temných houštinách. Jména a&nbsp;adresy otcových přátel se&nbsp;naučila nazpaměť, aby s&nbsp;sebou nemusela nosit žádné poznámky, aby žádný dokument nemohl padnout do&nbsp;rukou policie tajné ani zjevné. Teď v&nbsp;duchu škrtá první adresu v&nbsp;nenapsaném seznamu, vrací se&nbsp;tichou ulicí k&nbsp;zastávce tramvaje, nastupuje na&nbsp;dvacítku a&nbsp;míří na&nbsp;opačný konec Prahy, do&nbsp;jiné čtvrti, za&nbsp;jiným starým kamarádem z&nbsp;Jaromírova zápisníku.</span></p>
          <p class="chunk" data-nb-ref-number="7" data-nb-words="86" data-nb-chars="540"><span class="idea" data-nb-ref-number="7" id="idea7" data-nb-words="86" data-nb-chars="540">V&nbsp;tramvaji počítá zastávky&nbsp;– i&nbsp;ty se&nbsp;naučila nazpaměť, aby se&nbsp;nemusela nikoho ptát. Snaží se&nbsp;vypadat jako studentka, která dvacítkou jezdí každý večer z&nbsp;fakulty a&nbsp;cestu zná jako svoje boty. Třináctá stanice od&nbsp;Národní, tmavé nároží, právě tady vystupovat: Marie sbíhá po&nbsp;tramvajových schůdcích samozřejmě a&nbsp;nerozhlíží se. Kdo se&nbsp;vyzná, kdo je&nbsp;tady doma, ten se&nbsp;nerozhlíží! Marie vyšlape do&nbsp;třetího patra, na&nbsp;dveřích vpravo spatří cedulku a&nbsp;na ní&nbsp;druhé jméno ze&nbsp;svého pečlivě sestaveného nepsaného konspiračního seznamu. Druhá naděje večera.</span></p>
          <p class="chunk" data-nb-ref-number="8" data-nb-words="75" data-nb-chars="487"><span class="idea" data-nb-ref-number="8" id="idea8" data-nb-words="75" data-nb-chars="487">Zvonek zadrnčel jako vykolejená tramvaj. To&nbsp;jsem způsobila já, leká se&nbsp;Marie. Dveře otevírá manželka (nebo dcera?). Marie znovu vytahuje z&nbsp;kapsy svou hůlkovým písmem napsanou cedulku. Podivná hůlka, o&nbsp;kterou by&nbsp;se&nbsp;chtěla opřít. Tvář osoby na&nbsp;prahu se&nbsp;nevraživě stahuje, ruka na&nbsp;klice už&nbsp;už&nbsp;přiráží dveře zpátky. „Dobrý den,“ říká Marie nahlas, „promiňte, že&nbsp;obtěžuji.“ „Ano, obtěžujete,“ zní nevlídná odpověď neznámé paní. Marie chápe, že&nbsp;tramvaj opravdu vykolejila, jen neví kde přesně.</span></p>
        </section>
        <section>
          <p class="chunk" data-nb-ref-number="9" data-nb-words="44" data-nb-chars="250"><span class="idea" data-nb-ref-number="9" id="idea9" data-nb-words="44" data-nb-chars="250">Znovu chlad chodby. Píše se&nbsp;rok 1978, Kristýnka se&nbsp;chystá se&nbsp;Zarim odletět do&nbsp;Spojených států na&nbsp;zbrusu nový rwandský pas a&nbsp;já prodávám párky v&nbsp;Juldě Fuldě, kde budu za&nbsp;chvíli stahovat roletu a&nbsp;těšit se&nbsp;na&nbsp;čerstvý vzduch při procházce přes Stromovku.</span></p>
          <p class="chunk" data-nb-ref-number="10" data-nb-words="118" data-nb-chars="695"><span class="idea" data-nb-ref-number="10" id="idea10" data-nb-words="118" data-nb-chars="695">Marie v&nbsp;chladném činžáku na&nbsp;opačném kraji města běží dolů po&nbsp;betonových schodech, otevírá prosklené domovní dveře a&nbsp;vybíhá na&nbsp;ulici. Už&nbsp;nepředstírá, že&nbsp;tu&nbsp;bydlí odjakživa, spíš se&nbsp;motá, jako by&nbsp;se&nbsp;napila. Vlhká ulice čpí popílkem. Co&nbsp;asi chce ten chlapík v&nbsp;kožené bundě, který lelkuje před domem s&nbsp;rukama v&nbsp;kapsách a&nbsp;úkosem ji&nbsp;pozoruje? Nešel za&nbsp;Marií už&nbsp;od&nbsp;tramvaje? Předměstská ulice je&nbsp;prázdná, chlapík se&nbsp;šine za&nbsp;ní&nbsp;a&nbsp;vzdálenost mezi nimi se&nbsp;nepříjemně zkracuje. Marie už&nbsp;chápe, jak její otec zmizel. Někdo ho&nbsp;unesl právě takhle navečer, na&nbsp;opuštěné ulici nevlídného předměstí. Jaromír přecházel přes silnici zrovna jako teď Marie. Neznámý muž v&nbsp;kožené bundě a&nbsp;s&nbsp;aktovkou mu&nbsp;kráčel v&nbsp;patách.</span></p>
          <p class="chunk" data-nb-ref-number="11" data-nb-words="30" data-nb-chars="196"><span class="idea" data-nb-ref-number="11" id="idea11" data-nb-words="30" data-nb-chars="196">Zezadu právě Marii tiše předjíždí nějaké auto. Zastavuje našikmo, zatarasilo cestu přes vozovku. Otevřela se&nbsp;dvířka a&nbsp;cizí mužský hlas volá: „Prosím vás, nevíte, kde je&nbsp;náměstí Jiřího z&nbsp;Poděbrad?“</span></p>
          <p class="chunk" data-nb-ref-number="12" data-nb-words="93" data-nb-chars="529"><span class="idea" data-nb-ref-number="12" id="idea12" data-nb-words="93" data-nb-chars="529">„Nevím!“ vykřikne Marie a&nbsp;vyděšeně uskakuje, jako kdyby ji&nbsp;v&nbsp;tuto chvíli někdo probodl a&nbsp;jako kdyby opravdu nevěděla, kde se&nbsp;v&nbsp;Praze náměstí Jiřího z&nbsp;Poděbrad nachází. To&nbsp;přece ví&nbsp;každý, na&nbsp;to&nbsp;se&nbsp;nikdo nemusí ptát, uvědomuje si&nbsp;a&nbsp;leká se&nbsp;ještě víc. Navíc náměstí Jiřího z&nbsp;Poděbrad na&nbsp;tomto konci města vůbec nemá smysl hledat, je&nbsp;na&nbsp;druhé straně, pár zastávek tramvají nad Národním muzeem. V&nbsp;autě sedí dva muži a&nbsp;dvě ženy. Není tam moc místa pro pátou osobu, obzvlášť ne&nbsp;pro osobu spoutanou, omámenou éterem, unášenou kamsi pryč.</span></p>
          <p class="chunk" data-nb-ref-number="13" data-nb-words="107" data-nb-chars="633"><span class="idea" data-nb-ref-number="13" id="idea13" data-nb-words="107" data-nb-chars="633">Marie se&nbsp;snaží udělat krok zpátky, ale tuhne jí&nbsp;tělo. Nevolá o&nbsp;pomoc, ví, že&nbsp;jí&nbsp;nikdo nepomůže, až&nbsp;ji&nbsp;cizí ruce chytí a&nbsp;vtáhnou dovnitř. Z&nbsp;auta ale nikdo nevystupuje. Nikdo Marii nenasazuje pouta, nikdo jí&nbsp;netiskne na&nbsp;ústa kapesník nasáklý éterem. Jen bledý obličej řidiče civí spuštěným okénkem na&nbsp;ztuhlou Marii. Trvá to&nbsp;dlouhé vteřiny, než Marie pochopí, že&nbsp;se&nbsp;jí&nbsp;nikdo ani nedotkl, že&nbsp;stojí jak pitomá na&nbsp;silnici před jakýmsi mercedesem. Konečně tělo ožije, trhne sebou a&nbsp;běží pryč. Čtyři osoby v&nbsp;mercedesu sledují z&nbsp;okénka překotný úprk té&nbsp;podivné nevlídné ženské, která jim neukázala cestu a&nbsp;vypadala, jako kdyby ji&nbsp;uštknul had.</span></p>
          <p class="chunk" data-nb-ref-number="14" data-nb-words="75" data-nb-chars="427"><span class="idea" data-nb-ref-number="14" id="idea14" data-nb-words="75" data-nb-chars="427">Marie už&nbsp;zase míří k&nbsp;tramvajové zastávce, v&nbsp;tváři má&nbsp;teď stejný výraz jako paní, která ji&nbsp;před patnácti minutami vyhodila ode dveří bytu v&nbsp;třetím poschodí. Mercedes se&nbsp;pomalu a&nbsp;váhavě rozjíždí. Má&nbsp;německou značku, ale tu&nbsp;Marie neviděla. S&nbsp;překvapením si&nbsp;však pomalu uvědomuje, že&nbsp;neznámý řidič se&nbsp;jí&nbsp;ptal na&nbsp;cestu anglicky. Tak to&nbsp;jsem blázen, říká si&nbsp;Marie s&nbsp;úlevou a&nbsp;poprvé od&nbsp;oběda si&nbsp;dovolí volně se&nbsp;rozhlédnout kolem sebe.</span></p>
          <p class="chunk" data-nb-ref-number="15" data-nb-words="60" data-nb-chars="354"><span class="idea" data-nb-ref-number="15" id="idea15" data-nb-words="60" data-nb-chars="354">Na&nbsp;zastávce dvacítky nikdo nestojí, ale mladík, který na&nbsp;ni&nbsp;čekal před domem otcova starého kamaráda a&nbsp;pak jí&nbsp;šel v&nbsp;patách, nezmizel jako cizí auto, pouze přešel na&nbsp;opačnou stranu vozovky. Sklání teď hlavu k&nbsp;aktovce, kterou má&nbsp;zavěšenou na&nbsp;rameni, a&nbsp;do aktovky mluví. Marie neví, kterou stranou vykročit, a&nbsp;strašně potřebuje, aby ji&nbsp;vzal za&nbsp;ruku tatínek.</span></p>
        </section>
        <section>
          <p class="chunk" data-nb-ref-number="16" data-nb-words="129" data-nb-chars="772"><span class="idea" data-nb-ref-number="16" id="idea16" data-nb-words="129" data-nb-chars="772">Tramvaje přijíždějí, tramvaje odjíždějí. Je&nbsp;jiný den, je&nbsp;tu&nbsp;jiné předměstí a&nbsp;vlídnější ulice. Zářivé podzimní dopoledne. Žádný mladík neslídí zpovzdálí s&nbsp;mikrofonem v&nbsp;aktovce, pokud se&nbsp;Marie nemýlí. Pokud za&nbsp;ní&nbsp;nejde nějaký jiný, šikovnější fízl. Alej břízek podél domků se&nbsp;zahrádkami je&nbsp;přívětivá. Číslo domu, jméno&nbsp;– třetí v&nbsp;nepsaném seznamu. Marie zvoní krátce a&nbsp;čeká, co&nbsp;se&nbsp;tady bude dít. Branka rodinného domku se&nbsp;před ní&nbsp;otevírá beze spěchu: zkoumavý modrý pohled očí, které Marie už&nbsp;jaksi zná. Zná, ale vůbec neví odkud. I&nbsp;Pavel Poslední má&nbsp;na&nbsp;sobě džínsy a&nbsp;vlněný rolák, ale nemračí se. Rozvážně zvedá ruku, bere Marii kolem ramen a&nbsp;jemně ji&nbsp;směruje od&nbsp;zahradní branky do&nbsp;ulice. Jako by&nbsp;to&nbsp;dělal odjakživa: Marie a&nbsp;Pavel vycházejí brankou ze&nbsp;zahrádky na&nbsp;procházku.</span></p>
          <p class="chunk" data-nb-ref-number="17" data-nb-words="126" data-nb-chars="754"><span class="idea" data-nb-ref-number="17" id="idea17" data-nb-words="126" data-nb-chars="754">Marie zná Pavla ze&nbsp;sna nebo z&nbsp;dětství nebo z&nbsp;jiného života, z&nbsp;nějakého jiného času. I&nbsp;Pavel zná Marii. Možná z&nbsp;předválečné Prahy, z&nbsp;doby, kdy si&nbsp;v&nbsp;parku na&nbsp;náměstí hrávala její matka Alžběta coby děvčátko. Jsou tu&nbsp;domky z&nbsp;dvacátých let a&nbsp;zahrádky jako ze&nbsp;Zahradníkova roku Karla Čapka. Muž kráčí vedle Marie zadumaně, soustředěně, jen zvídavé oči se&nbsp;v&nbsp;chůzi několikrát pokusí zjistit, jestli se&nbsp;studentka z&nbsp;profilu podobá víc otci, nebo matce. „Sedneme si&nbsp;do&nbsp;kavárny,“ navrhne Pavel Poslední po&nbsp;chvíli. Historik. Nebo filozof? Marie v&nbsp;duchu nahlíží do&nbsp;otcova zápisníku, který italská policie zabavila a&nbsp;po dvou letech vrátila. I&nbsp;ve složce s&nbsp;Jaromírovými dopisy listuje po&nbsp;paměti a&nbsp;je si&nbsp;jistá, že&nbsp;obsahuje několik hustě popsaných archů podepsaných Pavel.</span></p>
          <p class="chunk" data-nb-ref-number="18" data-nb-words="112" data-nb-chars="712"><span class="idea" data-nb-ref-number="18" id="idea18" data-nb-words="112" data-nb-chars="712">Pamatuje si&nbsp;drobné pevné písmo od&nbsp;kraje do&nbsp;kraje, úvahy, které nemohly mít nic společného s&nbsp;otcovým zmizením. Nebo mohly? Pavel pozorně a&nbsp;bez přerušení vyslechl Mariino vyprávění a&nbsp;položil několik otázek, na&nbsp;které Marie nedovedla uspokojivě odpovědět. Pro koho pracoval Jaromír po&nbsp;odchodu do&nbsp;Itálie? Proč vlastně odešel? Měl nabídky z&nbsp;jiných zemí? Kam jezdil? Proč o&nbsp;své práci doma nemluvil? Jaromír pracoval pro nějaké vědecké výzkumné středisko, myslím že&nbsp;státní. Odjel, aby nemusel vyrábět chemické zbraně nebo semtex, který vyrobili i&nbsp;bez něho. Pavel se&nbsp;zamyslel, svraštil trochu čelo a&nbsp;Marie pochopila, že&nbsp;on&nbsp;je&nbsp;ten člověk, kterého tak dlouho hledala. Totiž hledala otce, ale Pavel je&nbsp;člověk, kterého našla.</span></p>
          <p class="chunk" data-nb-ref-number="19" data-nb-words="127" data-nb-chars="806"><span class="idea" data-nb-ref-number="19" id="idea19" data-nb-words="127" data-nb-chars="806">Poradil jí, aby už&nbsp;za&nbsp;nikým do&nbsp;bytu nechodila. Policie sleduje všechno, i&nbsp;naprosté prkotiny, blbiny, zbytečnosti, koniny. Protože musí být důležitá. Protože má&nbsp;nejlepší techniku a&nbsp;elektroniku. Protože má&nbsp;spoustu zaměstnanců oficiálních, neoficiálních, dobrovolných, referentů, rezidentů, a&nbsp;taky rváčů a&nbsp;násilníků a&nbsp;ti všichni musí vykazovat za&nbsp;své platy činnost. V&nbsp;naší době se&nbsp;příliš nepracuje, zato se&nbsp;vykazuje činnost. A&nbsp;hlavně zločinnost. Pavel se&nbsp;vyjadřoval barvitě a&nbsp;přesně, do&nbsp;očí koukal Marii rovně, jen obočí měl našikmené, ironické. „Možná se&nbsp;zmizením vašeho otce tato země nemá vůbec nic společného,“ navrhl. „Ale mohli bychom si&nbsp;o&nbsp;tom ještě promluvit,“ ujistila se&nbsp;Marie. Pavel měl okolo očí víc vrásek než Jaromír před pěti lety, a&nbsp;Marie měla chuť si&nbsp;na&nbsp;ně&nbsp;sáhnout, když se&nbsp;usmál a&nbsp;přisvědčil.</span></p>
        </section>
        <section>
          <p class="chunk" data-nb-ref-number="20" data-nb-words="141" data-nb-chars="822"><span class="idea" data-nb-ref-number="20" id="idea20" data-nb-words="141" data-nb-chars="822">Marie neví, jestli je&nbsp;její otec živý, nebo mrtvý, jestli zmizel z&nbsp;vlastní iniciativy, nebo ho&nbsp;někdo někam odvlekl, a&nbsp;kam a&nbsp;proč. A&nbsp;kdo. Jednoho večera nepřišel domů a&nbsp;dál už&nbsp;nic. Je&nbsp;jí&nbsp;líto, že&nbsp;nemá odpovědi na&nbsp;Pavlovy otázky, vypráví o&nbsp;telefonování na&nbsp;policii v&nbsp;Římě, o&nbsp;cestě na&nbsp;policii a&nbsp;protokolu sepsaném v&nbsp;ošklivé zakouřené kanceláři. I&nbsp;o&nbsp;pohovoru v&nbsp;kanceláři klimatizované a&nbsp;moderně zařízené. S&nbsp;koženými křesly. O&nbsp;elegantním muži v&nbsp;šedivém obleku, jeho otázkách a&nbsp;matčině mlčení. Vteřiny, minuty, dny, týdny: Alžbětiny záduchy. Tři roky. Skoro čtyři. Alžběta neměla nárok na&nbsp;žádnou penzi, ale našla si&nbsp;práci a&nbsp;udržela pro rodinu byt ve&nbsp;středu města, hned za&nbsp;hradbami, nedaleko Villy Borghese. Nebe sice nebylo z&nbsp;okna vidět, ale kam jinam se&nbsp;měl vrátit Jaromír, když ne&nbsp;do&nbsp;bytu, kde před lety zahájil svůj nový život.</span></p>
          <p class="chunk" data-nb-ref-number="21" data-nb-words="113" data-nb-chars="700"><span class="idea" data-nb-ref-number="21" id="idea21" data-nb-words="113" data-nb-chars="700">„Myslíte, že&nbsp;tatínka mohl někdo mučit?“ Marie vyslovila šeptem otázku, kterou ještě nikdy nikomu nepoložila. Pavel se&nbsp;tiše díval před sebe a&nbsp;Marii napadlo, jestli se&nbsp;mu&nbsp;za&nbsp;tu&nbsp;otázku nemá omluvit. Ale jak? Nebo za&nbsp;slzy, které jí&nbsp;netekly po&nbsp;tvářích, ale jaksi osolily hlas. „Měla byste svého otce líp poznat,“ usoudil historik. „Totiž, poznat jeho přátele, jeho prostředí, dokud žil tady v&nbsp;této zemi. Vy&nbsp;jste byla tenkrát dítě, dodal přísně. Nezjistíte možná, kam zmizel, ale pochopíte, odkud odešel.“ Další otázku Marie nepoložila, ale položil ji&nbsp;Pavel, na&nbsp;další schůzce, v&nbsp;jiné restauraci, kdesi za&nbsp;městem. „Myslíte, že&nbsp;mohl odejít ze&nbsp;světa dobrovolně?“ Tu&nbsp;otázku si&nbsp;nepoložila ani Alžběta. Nebo ano?</span></p>
        </section>
        <section>
          <p class="chunk" data-nb-ref-number="22" data-nb-words="59" data-nb-chars="333"><span class="idea" data-nb-ref-number="22" id="idea22" data-nb-words="59" data-nb-chars="333">Marii se&nbsp;zalíbila myšlenka poznat svého otce v&nbsp;jeho prostředí, mezi jeho přáteli. Pavel se&nbsp;jí&nbsp;líbil. Možná i&nbsp;ona jemu, nevystrčil ji&nbsp;ze&nbsp;dveří a&nbsp;neodvrátil zrak od&nbsp;poněkud už&nbsp;pomačkané cedulky, na&nbsp;které stálo hůlkovým písmem Jaromír Král a&nbsp;na dalším řádku Mariina prosba o&nbsp;pár slov. Přesněji, Pavel ji&nbsp;z&nbsp;branky vystrčil, ale šel s&nbsp;ní.</span></p>
          <p class="chunk" data-nb-ref-number="23" data-nb-words="50" data-nb-chars="361"><span class="idea" data-nb-ref-number="23" id="idea23" data-nb-words="50" data-nb-chars="361">Po&nbsp;návratu do&nbsp;pronajatého pokoje, vystlaného koberci a&nbsp;zastavěného zaprášenými vitrínami plnými zbytečných předmětů z&nbsp;broušeného křišťálu, Marie cedulku spálila v&nbsp;cínovém popelníku a&nbsp;spláchla do&nbsp;záchodu. Samozřejmě se&nbsp;napřed ujistila, že&nbsp;bytná není doma. Pavel zatím nenápadně zorganizoval pár prvních návštěv u&nbsp;přátel, schůzky domlouvali šeptem někde na&nbsp;ulici.</span></p>
        </section>
        <section>
          <p class="chunk" data-nb-ref-number="24" data-nb-words="70" data-nb-chars="423"><span class="idea" data-nb-ref-number="24" id="idea24" data-nb-words="70" data-nb-chars="423">Návštěvy se&nbsp;konaly většinou v&nbsp;kuchyni, kde se&nbsp;vařilo, sedělo, kouřilo, pilo kafe a&nbsp;víno. Konverzace probíhala ve&nbsp;dvou rovinách, něco nahlas, například o&nbsp;dětech, o&nbsp;nákupech, taky o&nbsp;knížkách. Klíčové informace se&nbsp;nahlas neříkaly, ty&nbsp;se&nbsp;psaly na&nbsp;tenké bílé lístky: přečíst a&nbsp;hned spálit. Jméno, datum, hodina smluvené schůzky. Nebo důležité věty: v&nbsp;pondělí přijede do&nbsp;Prahy anglický filozof Z. Z., v&nbsp;úterý má&nbsp;přednášku u&nbsp;A. B.</span></p>
          <p class="chunk" data-nb-ref-number="25" data-nb-words="117" data-nb-chars="727"><span class="idea" data-nb-ref-number="25" id="idea25" data-nb-words="117" data-nb-chars="727">K&nbsp;pálení papírků sloužily těžké kovové nebo kameninové popelníky; zčernalé zkroucené papíry se&nbsp;splachovaly do&nbsp;záchodu. Když nečekaně zazvonil zvonek u&nbsp;dveří, někdo z&nbsp;mužů si&nbsp;rychle zapálil doutník nebo fajfku, aby nebylo cítit kouř z&nbsp;utajené komunikace. Nebyl to&nbsp;kouř těžký a&nbsp;špinavý jako čmoud, který se&nbsp;za&nbsp;jedenáct let bude plazit po&nbsp;svahu Hádů, byl domácký a&nbsp;mísil se&nbsp;s&nbsp;vůní kávy a&nbsp;buchet. Pochutnávali si&nbsp;na&nbsp;nich muži a&nbsp;ženy, jejichž jména právě nějaký donašeč vpisoval do&nbsp;seznamů, které se&nbsp;začnou pálit, jak si&nbsp;čtenář dobře pamatuje, eventuálně drtit ve&nbsp;speciálních drtičích papíru. Nebo odvážet do&nbsp;Moskvy. Funkcionáři StB a&nbsp;donašeči, kteří je&nbsp;přičinlivě sepisují, netuší, že&nbsp;je&nbsp;jednoho dne budou ještě přičinlivěji ničit.</span></p>
        </section>
        <section>
          <p class="chunk" data-nb-ref-number="26" data-nb-words="74" data-nb-chars="471"><span class="idea" data-nb-ref-number="26" id="idea26" data-nb-words="74" data-nb-chars="471">Paralelní historie světa uložená v&nbsp;archivech tajných služeb ministerstva vnitra bude počátkem osmdesátých let ve&nbsp;stadiu nejpřekotnějšího bujení. Kniha mrtvých, říkal Pavel těm zápisům. Kniha mrtvých měla strukturu a&nbsp;dynamiku metastázového typu, bujela ve&nbsp;všech tkáních společenského organismu a&nbsp;bylo jisté, že&nbsp;ji&nbsp;nikdy nikdo celou nepozná. I&nbsp;jméno Marie do&nbsp;ní&nbsp;kdosi připsal, když byla v&nbsp;Praze podruhé a&nbsp;zrovna seděla v&nbsp;kuchyni u&nbsp;C. D. a&nbsp;povídala si&nbsp;s&nbsp;jeho srdečnou ženou.</span></p>
          <p class="chunk" data-nb-ref-number="27" data-nb-words="90" data-nb-chars="580"><span class="idea" data-nb-ref-number="27" id="idea27" data-nb-words="90" data-nb-chars="580">Pila přitom horkou, slabě obarvenou tekutinu a&nbsp;prohlížela si&nbsp;kávovou sedlinu na&nbsp;dně uměleckého kameninového hrnečku. Hrnek měl hlaďoučký povrch a&nbsp;v&nbsp;kávové sedlině se&nbsp;objevila jemná kresba připomínající pavučinu. Marie nenápadně nahlédla také do&nbsp;šálku udavače, který si&nbsp;právě strkal do&nbsp;huby třetí kus makového koláče. V&nbsp;sedlině, kterou tam spatřila, byla díra. Podivila se, že&nbsp;celý ten šálek jaksi páchne, ale nedošlo jí, že&nbsp;právě čte očima, nosem i&nbsp;mírným pocitem hnusu zprávu o&nbsp;mravní kvalitě člověka, který ho&nbsp;použil. Byla vychovaná jako většina přítomných: ve&nbsp;zdvořilé slepotě.</span></p>
          <p class="chunk" data-nb-ref-number="28" data-nb-words="164" data-nb-chars="1040"><span class="idea" data-nb-ref-number="28" id="idea28" data-nb-words="164" data-nb-chars="1040">Ani jméno Kazimír ji&nbsp;nevyburcovalo z&nbsp;dětského pocitu bezpečí, který se&nbsp;jí&nbsp;zmocňoval v&nbsp;oku disidentského cyklonu. Například právě v&nbsp;kuchyni rodiny E. F. Za&nbsp;normálních okolností by&nbsp;Marii bylo nad slunce jasné, že&nbsp;ten ušklebený chlápek chrlící vtipy a&nbsp;historky k&nbsp;popukání není dobrý člověk. Kazimír upírá upíří oči na&nbsp;Marii, polyká koláč a&nbsp;pronáší několik superlativních poznámek o&nbsp;jejím zjevu. A&nbsp;inteligenci. Pravda je, že&nbsp;Kazimír v&nbsp;tuto chvíli ještě není opravdu fízl, zatčený bude teprve za&nbsp;tři měsíce, bude mu&nbsp;hrozit dlouhé vězení a&nbsp;on se&nbsp;inteligentně rozhodne spolupracovat se&nbsp;Státní bezpečností. Do&nbsp;té&nbsp;doby bude Kazimír spokojeně působit v&nbsp;Ústavu vědeckého ateismu v&nbsp;Brně jako hlavní a&nbsp;jediný redaktor jakéhosi marxistického časopisu. V&nbsp;Praze je&nbsp;na&nbsp;návštěvě a&nbsp;právě vysvětluje přátelům svůj originální názor na&nbsp;policejní systém panující v&nbsp;této zemi: je&nbsp;jako Orwellův paradox. Velký bratr pracuje na&nbsp;obou stranách, je&nbsp;v&nbsp;jedné osobě přítelem i&nbsp;nepřítelem disidentů, vysvětluje Kazimír přátelům (i nepřátelům?) a&nbsp;ta slova pronáší s&nbsp;rozkoší.</span></p>
        </section>
        <section>
          <p class="chunk" data-nb-ref-number="29" data-nb-words="111" data-nb-chars="746"><span class="idea" data-nb-ref-number="29" id="idea29" data-nb-words="111" data-nb-chars="746">Paradoxy miluje Kazimír ještě víc než makové buchty a&nbsp;intelektuál­ní přátelé jeho výrok seriózně zvažují. Profesor historie, kterého Kazimír právě poučuje, souhlasně a&nbsp;vážně kývá hlavou: ano, v&nbsp;kaž­dém v&nbsp;nás bytuje jakási dvojdomost, dvojznačnost, ambiguita. Přitakání nevylučuje opozici a&nbsp;naopak! Profesor se&nbsp;rozhoduje, že&nbsp;na&nbsp;toto téma co&nbsp;nejdřív napíše studii a&nbsp;jeho o&nbsp;dvacet let mladší žena se&nbsp;sotva znatelně zachvěje slastí z&nbsp;poznání, které není jen vědecké. Život disidentů v&nbsp;totalitním režimu je&nbsp;prolezlý fízly a&nbsp;zároveň prodchnutý energií opravdovosti a&nbsp;osudovosti. A&nbsp;naopak. Kazimír si&nbsp;představuje, že&nbsp;by&nbsp;brýlaté hnědovlásce s&nbsp;pěknou postavou mohl jednoho dne přivodit i&nbsp;jiné poznání, zejména pokud starý pan profesor nepřekypuje potencí.</span></p>
          <p class="chunk" data-nb-ref-number="30" data-nb-words="192" data-nb-chars="1161"><span class="idea" data-nb-ref-number="30" id="idea30" data-nb-words="192" data-nb-chars="1161">O&nbsp;Jaromírovi kávové sedliny nic neříkají, zato Marie dál chodí s&nbsp;Pavlem po&nbsp;návštěvách. Jednoho večera se&nbsp;s&nbsp;ním ocitne i&nbsp;v&nbsp;předměstské ulici, kterou už&nbsp;zná: vyšlapou tři patra bez výtahu a&nbsp;Pavel zvoní na&nbsp;dveře, za&nbsp;kterými Marie už&nbsp;jednou stála. Od&nbsp;kterých ji&nbsp;tenkrát promptně odpálkovala nevlídná žena. Tentokrát otevřel filozof (filozof umístěný na&nbsp;druhém místě seznamu v&nbsp;Mariině hlavě), profesor Očko. Mile oba pozval do&nbsp;obýváku zavaleného knihami, časopisy a&nbsp;krabicemi s&nbsp;papíry. Jeho žena Renáta už&nbsp;taky nebyla nevlídná, přinesla kávu a&nbsp;sušenky. Omluvit se&nbsp;Marii za&nbsp;to, že&nbsp;ji&nbsp;tak neomaleně vyhodila, ji&nbsp;ani nenapadlo, protože ji&nbsp;nepoznala. Ani Marii nepřišlo vhodné se&nbsp;omlouvat, že&nbsp;před časem přišla tak bezohledně zvonit na&nbsp;jejich dveře, ale teď už&nbsp;si&nbsp;dovede představit, jaký strach takové náhlé zvonění v&nbsp;bytě muselo vyvolat. Prohlíží si&nbsp;knížky a&nbsp;obrazy, kouká z&nbsp;okna a&nbsp;cítí, že&nbsp;jí&nbsp;v&nbsp;nitru narůstá nějaký nový neznámý prostor nebo život nebo prostor pro život. Jiné město, jiná země: tajná, neuspořádaná, často nevrlá nebo šílená. V&nbsp;citovém bezpečí těch nebezpečně žijících lidí by&nbsp;Marie chtěla usnout a&nbsp;spát jako dítě. Jako dítě, které může v&nbsp;bezpečí růst.</span></p>
          <p class="chunk" data-nb-ref-number="31" data-nb-words="181" data-nb-chars="1106"><span class="idea" data-nb-ref-number="31" id="idea31" data-nb-words="181" data-nb-chars="1106">Za&nbsp;neznámými prahy přátelských spiklenců a&nbsp;blízkých pronásledovaných se&nbsp;otevřel průchod do&nbsp;jiného života. Pavlovi přátelé hráli ve&nbsp;dne v&nbsp;noci jakousi nebezpečnou partii a&nbsp;Marie se&nbsp;snažila pochopit, o&nbsp;co v&nbsp;ní jde. A&nbsp;taky proč se&nbsp;Jaromír tak často rozčiloval, když od&nbsp;těchto lidí (určitě právě od&nbsp;těchto lidí) dostával do&nbsp;Říma dopisy. Před jejich domy parkovaly dodávky s&nbsp;černými neprůhlednými skly&nbsp;– mobilní odposlouchávací stanice, které jsme zaznamenali na&nbsp;Hádech. V&nbsp;bytech měli nasazené elektronické štěnice, kterým Marie říkala blechy a&nbsp;vši, protože jí&nbsp;pod těmi jmény připadaly méně nebezpečné. Spiklenci mluvili tiše na&nbsp;procházkách v&nbsp;parku, šeptali dokonce i&nbsp;v&nbsp;lese kdesi v&nbsp;houští, daleko od&nbsp;cesty. Měli o&nbsp;sebe navzájem pořád velkou starost a&nbsp;projevovali ji&nbsp;hřejivě. V&nbsp;patách jim vytrvale chodili mladíci v&nbsp;džínsách, v&nbsp;ruce tašky s&nbsp;vysílačkou a&nbsp;magneťákem, které už&nbsp;na&nbsp;první pohled pozná i&nbsp;Marie. Nenápadní muži v&nbsp;kavárnách i&nbsp;v&nbsp;parku o&nbsp;jejich chování při každé příležitosti podávali hlášení. Sledovaly je&nbsp;desítky nebo stovky párů očí a&nbsp;uší v&nbsp;domě, na&nbsp;nákupu, v&nbsp;zaměstnání, v&nbsp;kině, v&nbsp;kavárně, v&nbsp;posteli.</span></p>
        </section>
        <section>
          <p class="chunk" data-nb-ref-number="32" data-nb-words="128" data-nb-chars="781"><span class="idea" data-nb-ref-number="32" id="idea32" data-nb-words="128" data-nb-chars="781">Před pár týdny pana profesora Očka probudilo v&nbsp;noci bušení na&nbsp;dveře. Za&nbsp;nimi stáli dva hromotluci, kteří si&nbsp;sami otevřeli zámek od&nbsp;domovních dveří. Možná měli klíče i&nbsp;od bytu, nebo šikovné paklíče. Očko jim nechtěl otevřít, ale taky nechtěl probudit všechny partaje v&nbsp;činžáku. Bylo mu&nbsp;jasné, že&nbsp;to&nbsp;nikdo jiný než policie nemůže být. Zatímco se&nbsp;manželka překotně navlékala do&nbsp;županu, neurvalí chlápci v&nbsp;civilu vlekli pana profesora v&nbsp;pyžamu a&nbsp;v&nbsp;pantoflích na&nbsp;ulici k&nbsp;zaparkované dodávce. Nekřičel. Nestačil si&nbsp;bohužel ani nasadit brýle. Žena vyběhla v&nbsp;županu před dům s&nbsp;taškou, kterou měl už&nbsp;dávno připravenou u&nbsp;dveří: cigarety, mýdlo, hřeben a&nbsp;hlavně kartáček na&nbsp;zuby. Taky nějaké vitaminy. Ale auto nebylo policejní! Jakási dodávka s&nbsp;černými skly odvážela jejího muže neznámo kam.</span></p>
          <p class="chunk" data-nb-ref-number="33" data-nb-words="193" data-nb-chars="1148"><span class="idea" data-nb-ref-number="33" id="idea33" data-nb-words="193" data-nb-chars="1148">Paní Očková stála s&nbsp;taškou v&nbsp;mraze na&nbsp;ulici, ani poznávací značku dodávky se&nbsp;jí&nbsp;nepodařilo přečíst, možná byla schválně zaplácnutá blátem. Nebo čím. (Copak v&nbsp;mrazivé noci někde stříká bláto?) Za&nbsp;záclonami nerozsvícených oken stáli sousedé, i&nbsp;oni se&nbsp;dívali za&nbsp;odjíždějícím autem. Silné ruce držely profesora Očka na&nbsp;zadním sedadle, hlavu mu&nbsp;stlačily na&nbsp;špinavý potah a&nbsp;ruce zkroutily. Na&nbsp;vězení byl pan profesor připravený, na&nbsp;únos ne. Kapesník napuštěný éterem ale nikdo nepřitiskl na&nbsp;nos nebo na&nbsp;ústa ani jemu. Očko se&nbsp;snažil sledovat podle světel, kam jedou, ale nic moc neviděl, jen že&nbsp;světla města řídnou. Zanedlouho byli na&nbsp;okraji města, možná na&nbsp;výpadovce směrem na&nbsp;západ. Nebo na&nbsp;sever. Uslyšel několik přeletů a&nbsp;řekl si: to&nbsp;jsme u&nbsp;Ruzyně, blízko je&nbsp;letiště i&nbsp;vězení. Do&nbsp;vězení však auto nezajelo. Po&nbsp;dvou hodinách jízdy (bylo to&nbsp;víc, bylo to&nbsp;míň?) snížili rychlost. Silnice se&nbsp;čím dál víc klikatila, Očko dávno ztratil směr a&nbsp;mohl jen odhadovat, jak daleko od&nbsp;Prahy asi jsou. Jenomže jak poznat, jestli auto jede pořád jedním směrem, nebo jestli nejezdí naschvál dokola, aby ho&nbsp;zmátli? Snažil se&nbsp;zmatený nebýt a&nbsp;to se&nbsp;mu&nbsp;obdivuhodně dařilo.</span></p>
        </section>
        <section>
          <p class="chunk" data-nb-ref-number="34" data-nb-words="104" data-nb-chars="620"><span class="idea" data-nb-ref-number="34" id="idea34" data-nb-words="104" data-nb-chars="620">Když mě&nbsp;vyhodili z&nbsp;auta, vyprávěl profesor Očko Marii, ulevilo se&nbsp;mi, že&nbsp;jsem živý. Zůstal jsem docela spokojeně sedět na&nbsp;sněhu, dvě hodiny jsem se&nbsp;ani nepohnul. Spočítal jsem si, že&nbsp;můžeme být až&nbsp;někde na&nbsp;německých nebo na&nbsp;rakouských hranicích, v&nbsp;pohraničním pásmu. A&nbsp;tam se&nbsp;střílí! Pohraniční stráž mohla začít střílet každou chvíli, jako kdybych se&nbsp;pokoušel o&nbsp;útěk ze&nbsp;země. Nikdo by&nbsp;už&nbsp;nikdy nedokázal, že&nbsp;to&nbsp;tak nebylo, v&nbsp;pohraničním pásmu se&nbsp;střílí bez varování. Totiž ti&nbsp;zastřelení nám už&nbsp;neřeknou, jestli je&nbsp;někdo varoval. Vojáci ze&nbsp;základní služby, kteří byli u&nbsp;pohraničníků, měli rozkaz střílet a&nbsp;taky stříleli.</span></p>
          <p class="chunk" data-nb-ref-number="35" data-nb-words="50" data-nb-chars="317"><span class="idea" data-nb-ref-number="35" id="idea35" data-nb-words="50" data-nb-chars="317">Marie naslouchala a&nbsp;měla pocit, že&nbsp;by&nbsp;tyhle věci měla v&nbsp;Itálii někomu vyprávět. Nebo napsat? (Zkusila to&nbsp;později a&nbsp;zjistila, že&nbsp;většina jejích radikálně a&nbsp;revolučně smýšlejících přátel přeruší takové vyprávění hned po&nbsp;první větě. Chci, abys právě tohle věděl, drahý Benjamine. A&nbsp;děkuji ti&nbsp;za&nbsp;vzácné umění naslouchat.)</span></p>
          <p class="chunk" data-nb-ref-number="36" data-nb-words="144" data-nb-chars="788"><span class="idea" data-nb-ref-number="36" id="idea36" data-nb-words="144" data-nb-chars="788">A&nbsp;tak šedesátiletý, fyzicky zachovalý a&nbsp;docela sportovní pan profesor Očko seděl v&nbsp;noci v&nbsp;lese v&nbsp;pyžamu na&nbsp;sněhu a&nbsp;ani se&nbsp;nehnul. Když začalo svítat a&nbsp;on viděl, že&nbsp;se&nbsp;nikde nic nehýbe, začal se&nbsp;pomalu zvedat. Bylo tu&nbsp;přece i&nbsp;nebezpečí, že&nbsp;únavou v&nbsp;lese usne a&nbsp;zmrzne, jen tak v&nbsp;pyžamu a&nbsp;bosky (pantofle asi zůstaly v&nbsp;autě, ale moc by&nbsp;byly stejně nepomohly). V&nbsp;pyžamu a&nbsp;bosky se&nbsp;tedy pomalu vydal po&nbsp;stopách kolejí vyjetých do&nbsp;sněhu dodávkou, ze&nbsp;které ho&nbsp;vyklopili. Otočila se&nbsp;a&nbsp;jela zpět stejnou stopou, určitě tedy k&nbsp;silnici. Často se&nbsp;zastavoval a&nbsp;masíroval nohy sněhem. Neměl je&nbsp;do&nbsp;čeho zabalit, leda do&nbsp;kabátku od&nbsp;pyžama, ale to&nbsp;by&nbsp;ho&nbsp;byl musel roztrhat. Lesní cesta ústila do&nbsp;úzké silničky, na&nbsp;které se&nbsp;zřetelně rýsovaly stopy dodávky. Od&nbsp;té&nbsp;doby, co&nbsp;nasněžilo, tudy nikdo jiný nejel.</span></p>
          <p class="chunk" data-nb-ref-number="37" data-nb-words="98" data-nb-chars="611"><span class="idea" data-nb-ref-number="37" id="idea37" data-nb-words="98" data-nb-chars="611">Bosý filozof chvílemi běžel, aby se&nbsp;zahřál, a&nbsp;nohy už&nbsp;skoro necítil. K&nbsp;deváté dorazil do&nbsp;vesnice, byla to&nbsp;skutečně vesnice pohraniční. Zazvonil u&nbsp;prvního omšelého domu, kde se&nbsp;kouřilo z&nbsp;komína. Ze&nbsp;dveří vykoukla starší paní v&nbsp;teplákách: Co&nbsp;dělá polonahý chlap v&nbsp;zimě ráno na&nbsp;ulici? Zarostlý, špinavý, podezřelý. Pyžamo bylo zválené, ale vlastně nové, dostal je&nbsp;před pár dny k&nbsp;Vánocům od&nbsp;manželky. Obyvatelka pohraniční vesnice věděla, že&nbsp;tak nevypadá tulák. Nevypadá tak ani tajný narušitel hranic, zoufalec, který doufá, že&nbsp;mezi nabitými dráty najde díru, kudy ven. Netušila ovšem, že&nbsp;tak může vypadat filozof.</span></p>
          <p class="chunk" data-nb-ref-number="38" data-nb-words="106" data-nb-chars="628"><span class="idea" data-nb-ref-number="38" id="idea38" data-nb-words="106" data-nb-chars="628">Ostatně do&nbsp;filozofů jí&nbsp;nikdy nic nebylo, žádného v&nbsp;životě neviděla, nejspíš ani přesně nevěděla, co&nbsp;to&nbsp;slovo znamená. „Kamarádi mi&nbsp;udělali takový blbý vtip,“ řekl Očko vlídně a&nbsp;jaksi povzbudivě, „trochu jsem včera vypil a&nbsp;oni mě&nbsp;takhle odvezli do&nbsp;lesa. Teď mi&nbsp;strašně mrznou nohy.“ Babka byla ostražitá, ale dovolila zatelefonovat. Po&nbsp;chvíli podala také zapraný froťák, aby si&nbsp;třel nohy, a&nbsp;přes ramena mu&nbsp;přehodila vyšívaný přehoz z&nbsp;kanape. Nechala ho&nbsp;sedět v&nbsp;předsíni. „Až z&nbsp;Prahy vás sem vezli? To&nbsp;je&nbsp;teda blbej vtip. Jen abyste ten telefon zaplatil. A&nbsp;ať jste pryč, než se&nbsp;vzbudí starej, von taky chlastá,“ upřesnila varovně.</span></p>
          <p class="chunk" data-nb-ref-number="39" data-nb-words="92" data-nb-chars="575"><span class="idea" data-nb-ref-number="39" id="idea39" data-nb-words="92" data-nb-chars="575">Přátelé pro pana profesora bez meškání vystartovali, manželka vezla v&nbsp;tašce teplé spodní prádlo, vlněné kalhoty a&nbsp;volný teplý svetr, teplé boty, kabát atd. Doma čekala její sestra se&nbsp;slepičím vývarem jako pro nemocné, manželka ještě uvařila punč, napojila vyčerpaného muže a&nbsp;uložila ho&nbsp;ke&nbsp;spánku. Pak zavolala známému lékaři, aby se&nbsp;na&nbsp;něho večer přišel podívat. Půl hodiny na&nbsp;to&nbsp;zadrnčel zvonek u&nbsp;dveří. Paní Renáta šla otevřít: ve&nbsp;spoře osvětlené chodbě stála vyjevená cizí ženská a&nbsp;tasila na&nbsp;ni&nbsp;jakousi nesmyslnou ceduli. Ta&nbsp;vyjevená ženská s&nbsp;nesmyslnou cedulí byla Marie.</span></p>
        </section>
        <section>
          <p class="chunk" data-nb-ref-number="40" data-nb-words="156" data-nb-chars="908"><span class="idea" data-nb-ref-number="40" id="idea40" data-nb-words="156" data-nb-chars="908">A&nbsp;tak dál. Po&nbsp;únosu za&nbsp;filozofem přišel herec, kterého „neznámí pachatelé“ přepadli na&nbsp;mostě 1. máje. Chtěli ho&nbsp;shodit do&nbsp;řeky, jen tak tak se&nbsp;ubránil. Přerazili mu&nbsp;nohu, ještě ji&nbsp;měl v&nbsp;sádře. Přišel taky zpěvák, který měl na&nbsp;předloktí a&nbsp;na stehnech popáleniny od&nbsp;cigaret. Při výslechu ho&nbsp;mučili. Nějaký chlapec z&nbsp;Brna zahynul na&nbsp;dně propasti Macocha, jako kdyby do&nbsp;ní&nbsp;spadl. Nebo skočil. „Můžeme vás potřebovat,“ řekla Marii novinářka, která se&nbsp;vrátila po&nbsp;půl roce z&nbsp;vězení. Měla popelavě šedivou tvář a&nbsp;do třetího patra jí&nbsp;museli pomáhat. Ve&nbsp;vězení nemohla půl roku chodit ani cvičit. „Musíte šetřit erární úbor,“ řval na&nbsp;ni&nbsp;bachař a&nbsp;ona se&nbsp;tomu u&nbsp;Očkových v&nbsp;obýváku srdečně smála. Marie se&nbsp;teď pro změnu učila nazpaměť jména, adresy a&nbsp;vzkazy, které měla vyřídit, až&nbsp;se&nbsp;vrátí do&nbsp;Říma, až&nbsp;projede na&nbsp;druhou stranu neprůhledné, neprodyšné, neprostupné, nehmotné a&nbsp;šíleně funkční zdi. Byl tohle důvod k&nbsp;lásce?</span></p>
          <p class="chunk" data-nb-ref-number="41" data-nb-words="205" data-nb-chars="1239"><span class="idea" data-nb-ref-number="41" id="idea41" data-nb-words="205" data-nb-chars="1239">Na&nbsp;stole kouřily velké hrnky s&nbsp;vařícím čajem, uprostřed stála mísa a&nbsp;na ní&nbsp;se&nbsp;leskly krajíce tmavého chleba se&nbsp;sádlem, které právě někdo přivezl z&nbsp;venkova. Jmenoval se&nbsp;Pepa a&nbsp;přivezl také balík knížek napsaných na&nbsp;stroji na&nbsp;cigaretovém, totiž průklepovém papíru a&nbsp;vázaných v&nbsp;ruční plátěné vazbě. Na&nbsp;první stránce byla fotografie starého básníka, na&nbsp;druhé originální grafický list. Morový sloup, Křik strašidel. Když ze&nbsp;stolu zmizely chleby se&nbsp;sádlem, začali si&nbsp;přítomní rozebírat tu&nbsp;podivnou sbírku básní a&nbsp;platili za&nbsp;ni. Marie si&nbsp;některé verše toho básníka pamatovala z&nbsp;dětství: <em>Zrcátko v&nbsp;zlatém oválu</em> / <em>ztrácelo stříbro pomalu</em>, / <em>až bylo nakonec slepé</em>… Také si&nbsp;knížku koupila: <em>Marně se&nbsp;chytáme letících pavučin</em> / <em>a&nbsp;ostnatého drátu</em>. Čaj voněl citronem, což souviselo s&nbsp;pocitem, že&nbsp;dítě spočívá v&nbsp;láskyplné náruči, mocně a&nbsp;sladce. Nebo unaveně. Měla chuť stočit se&nbsp;do&nbsp;klubíčka na&nbsp;divanu, usnout v&nbsp;tlumeném hukotu hlasů, jako kdysi dávno v&nbsp;bytě, kde prožila dětství v&nbsp;ovzduší bolestně podobném ovzduší tohoto cizího (už ne&nbsp;tak cizího) obýváku. Stejná melodie jazyka, stejná vůně čaje a&nbsp;tabáku. Přivřela oči. Otec si&nbsp;jenom na&nbsp;chvíli někam odskočil a&nbsp;za chvíli se&nbsp;vrátí, posadí se&nbsp;vedle ní&nbsp;na&nbsp;divan, z&nbsp;jeho saka zavane pach nějaké chemikálie.</span></p>
        </section>
        <section>
          <p class="chunk" data-nb-ref-number="42" data-nb-words="126" data-nb-chars="784"><span class="idea" data-nb-ref-number="42" id="idea42" data-nb-words="126" data-nb-chars="784">Třeba se&nbsp;rozhodl tajně vrátit do&nbsp;své země, aby se&nbsp;připojil k&nbsp;odpůrcům sklerotického a&nbsp;krutého režimu. Třeba pracuje ve&nbsp;skryté laboratoři někde tady blízko, aby lidem pomohl. Neměl něco takového na&nbsp;mysli Pavel, když jí&nbsp;řekl, aby poznala Jaromíra právě tady, v&nbsp;jeho zemi? A&nbsp;co tady dělá Marie? Chodí po&nbsp;bytech disidentů, poslouchá debaty, zajímá se&nbsp;o&nbsp;politiku, literaturu, výstavy, zpěváky a&nbsp;všelijaké jiné věci, nejvíc o&nbsp;historii a&nbsp;filozofii. Možná je&nbsp;to&nbsp;všechno nějaká zkouška, které je&nbsp;tajně vystavena, aby ukázala Jaromírovi a&nbsp;jeho tajným spolupracovníkům, že&nbsp;je&nbsp;taky zralá pro tenhle podivuhodný odboj. Možná se&nbsp;k&nbsp;nim už&nbsp;v&nbsp;nejbližších dnech bude moci připojit. Tatínkova ruka se&nbsp;jemně dotkla jejího ramene. Marie sebou trhla, otevřela oči a&nbsp;uviděla Pavla. Společnost se&nbsp;rozcházela.</span></p>
        </section>
        <section>
          <p class="chunk" data-nb-ref-number="43" data-nb-words="77" data-nb-chars="504"><span class="idea" data-nb-ref-number="43" id="idea43" data-nb-words="77" data-nb-chars="504">Z&nbsp;každé schůzky se&nbsp;vyklubaly dvě tři další, a&nbsp;tak Marie za&nbsp;dvě návštěvy v&nbsp;Praze poznala čtyři inženýry, šest filozofů, čtyři historiky, neurčité množství spisovatelů a&nbsp;novinářů. Navštívila řadu bytů, kaváren, hospůdek a&nbsp;také malířský ateliér, ve&nbsp;kterém drobný prošedivělý malíř maloval obrovská, tmavomodře zjizvená plátna. Jednoho dne Pavel řekl: „Už jsi tu&nbsp;přes dva měsíce, měla by&nbsp;ses vrátit domů.“ Marie sebou trhla. „Já tady nejsem doma?“ zeptala se&nbsp;Pavla dotčeně. „Nejsi,“ odpověděl Pavel rozhodně.</span></p>
        </section>
        <section>
          <p class="chunk" data-nb-ref-number="44" data-nb-words="22" data-nb-chars="143"><span class="idea" data-nb-ref-number="44" id="idea44" data-nb-words="22" data-nb-chars="143">V&nbsp;Mariině děloze právě klíčilo tělo Melsova dítěte. Marie to&nbsp;ještě nevěděla určitě, ale už&nbsp;správně tušila. Pocit bezpečí hledala skoro zoufale.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./kazda_vec_at_dospeje_na_sve_misto_037.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>